
<html><head>
<title>Hebrew Old Testament - Psalms</title>
<link rel="stylesheet" type="text/css" href="https://ccel.org/ss/ThML10.css">
<meta http-equiv="Content-Type" content="text/html; charset=utf-8">
<style type=text/css>
p.verse	{margin-top:0in; margin-left: 0.3in; text-indent: -0.3in; }
</style>
</head>
<body>
<h1>Psalms</h1>
<p class="verse">
1:1 אשרי-האיש אשר לא הלך בעצת רשעים ובדרך חטאים לא עמד ובמושב לצים לא ישב
<p class="verse">
1:2 כי אם בתורת יהוה חפצו ובתורתו יהגה יומם ולילה
<p class="verse">
1:3 והיה כעץ שתול על-פלגי מים אשר פריו יתן בעתו ועלהו לא-יבול וכל אשר-יעשה יצליח
<p class="verse">
1:4 לא-כן הרשעים כי אם-כמץ אשר-תדפנו רוח
<p class="verse">
1:5 על-כן לא-יקמו רשעים במשפט וחטאים בעדת צדיקים
<p class="verse">
1:6 כי-יודע יהוה דרך צדיקים ודרך רשעים תאבד
<p class="verse">
2:1 למה רגשו גוים ולאמים יהגו-ריק
<p class="verse">
2:2 יתיצבו מלכי-ארץ ורוזנים נוסדו-יחד על-יהוה ועל-משיחו
<p class="verse">
2:3 ננתקה את-מוסרותימו ונשליכה ממנו עבתימו
<p class="verse">
2:4 יושב בשמים ישחק אדני ילעג-למו
<p class="verse">
2:5 אז ידבר אלימו באפו ובחרונו יבהלמו
<p class="verse">
2:6 ואני נסכתי מלכי על-ציון הר-קדשי
<p class="verse">
2:7 אספרה אל חק יהוה אמר אלי בני אתה אני היום ילדתיך
<p class="verse">
2:8 שאל ממני ואתנה גוים נחלתך ואחזתך אפסי-ארץ
<p class="verse">
2:9 תרעם בשבט ברזל ככלי יוצר תנפצם
<p class="verse">
2:10 ועתה מלכים השכילו הוסרו שפטי ארץ
<p class="verse">
2:11 עבדו את-יהוה ביראה וגילו ברעדה
<p class="verse">
2:12 נשקו-בר פן-יאנף ותאבדו דרך כי-יבער כמעט אפו אשרי כל-חוסי בו
<p class="verse">
3:1 מזמור לדוד בברחו מפני אבשלום בנו
<p class="verse">
3:2 יהוה מה-רבו צרי רבים קמים עלי
<p class="verse">
3:3 רבים אמרים לנפשי אין ישועתה לו באלהים סלה
<p class="verse">
3:4 ואתה יהוה מגן בעדי כבודי ומרים ראשי
<p class="verse">
3:5 קולי אל-יהוה אקרא ויענני מהר קדשו סלה
<p class="verse">
3:6 אני שכבתי ואישנה הקיצותי כי יהוה יסמכני
<p class="verse">
3:7 לא-אירא מרבבות עם אשר סביב שתו עלי
<p class="verse">
3:8 קומה יהוה הושיעני אלהי כי-הכית את-כל-איבי לחי שני רשעים שברת
<p class="verse">
3:9 ליהוה הישועה על-עמך ברכתך סלה
<p class="verse">
4:1 למנצח בנגינות מזמור לדוד
<p class="verse">
4:2 בקראי ענני אלהי צדקי בצר הרחבת לי חנני ושמע תפלתי
<p class="verse">
4:3 בני איש עד-מה כבודי לכלמה תאהבון ריק תבקשו כזב סלה
<p class="verse">
4:4 ודעו כי-הפלה יהוה חסיד לו יהוה ישמע בקראי אליו
<p class="verse">
4:5 רגזו ואל-תחטאו אמרו בלבבכם על-משכבכם ודמו סלה
<p class="verse">
4:6 זבחו זבחי-צדק ובטחו אל-יהוה
<p class="verse">
4:7 רבים אמרים מי-יראנו טוב נסה-עלינו אור פניך יהוה
<p class="verse">
4:8 נתתה שמחה בלבי מעת דגנם ותירושם רבו
<p class="verse">
4:9 בשלום יחדו אשכבה ואישן כי-אתה יהוה לבדד לבטח תושיבני
<p class="verse">
5:1 למנצח אל-הנחילות מזמור לדוד
<p class="verse">
5:2 אמרי האזינה יהוה בינה הגיגי
<p class="verse">
5:3 הקשיבה לקול שועי מלכי ואלהי כי-אליך אתפלל
<p class="verse">
5:4 יהוה בקר תשמע קולי בקר אערך-לך ואצפה
<p class="verse">
5:5 כי לא אל-חפץ רשע אתה לא יגרך רע
<p class="verse">
5:6 לא-יתיצבו הוללים לנגד עיניך שנאת כל-פעלי און
<p class="verse">
5:7 תאבד דברי כזב איש-דמים ומרמה יתעב יהוה
<p class="verse">
5:8 ואני ברב חסדך אבוא ביתך אשתחוה אל-היכל-קדשך ביראתך
<p class="verse">
5:9 יהוה נחני בצדקתך למען שוררי הושר לפני דרכך
<p class="verse">
5:10 כי אין בפיהו נכונה קרבם הוות קבר-פתוח גרונם לשונם יחליקון
<p class="verse">
5:11 האשימם אלהים יפלו ממעצותיהם ברב פשעיהם הדיחמו כי-מרו בך
<p class="verse">
5:12 וישמחו כל-חוסי בך לעולם ירננו ותסך עלימו ויעלצו בך אהבי שמך
<p class="verse">
5:13 כי-אתה תברך צדיק יהוה כצנה רצון תעטרנו
<p class="verse">
6:1 למנצח בנגינות על-השמינית מזמור לדוד
<p class="verse">
6:2 יהוה אל-באפך תוכיחני ואל-בחמתך תיסרני
<p class="verse">
6:3 חנני יהוה כי אמלל אני רפאני יהוה כי נבהלו עצמי
<p class="verse">
6:4 ונפשי נבהלה מאד ואת יהוה עד-מתי
<p class="verse">
6:5 שובה יהוה חלצה נפשי הושיעני למען חסדך
<p class="verse">
6:6 כי אין במות זכרך בשאול מי יודה-לך
<p class="verse">
6:7 יגעתי באנחתי אשחה בכל-לילה מטתי בדמעתי ערשי אמסה
<p class="verse">
6:8 עששה מכעס עיני עתקה בכל-צוררי
<p class="verse">
6:9 סורו ממני כל-פעלי און כי-שמע יהוה קול בכיי
<p class="verse">
6:10 שמע יהוה תחנתי יהוה תפלתי יקח
<p class="verse">
6:11 יבשו ויבהלו מאד כל-איבי ישבו יבשו רגע
<p class="verse">
7:1 שגיון לדוד אשר-שר ליהוה על-דברי-כוש בן-ימיני
<p class="verse">
7:2 יהוה אלהי בך חסיתי הושיעני מכל-רדפי והצילני
<p class="verse">
7:3 פן-יטרף כאריה נפשי פרק ואין מציל
<p class="verse">
7:4 יהוה אלהי אם-עשיתי זאת אם-יש-עול בכפי
<p class="verse">
7:5 אם-גמלתי שולמי רע ואחלצה צוררי ריקם
<p class="verse">
7:6 ירדף אויב נפשי וישג וירמס לארץ חיי וכבודי לעפר ישכן סלה
<p class="verse">
7:7 קומה יהוה באפך הנשא בעברות צוררי ועורה אלי משפט צוית
<p class="verse">
7:8 ועדת לאמים תסובבך ועליה למרום שובה
<p class="verse">
7:9 יהוה ידין עמים שפטני יהוה כצדקי וכתמי עלי
<p class="verse">
7:10 יגמר-נא רע רשעים ותכונן צדיק ובחן לבות וכליות אלהים צדיק
<p class="verse">
7:11 מגני על-אלהים מושיע ישרי-לב
<p class="verse">
7:12 אלהים שופט צדיק ואל זעם בכל-יום
<p class="verse">
7:13 אם-לא ישוב חרבו ילטוש קשתו דרך ויכוננה
<p class="verse">
7:14 ולו הכין כלי-מות חציו לדלקים יפעל
<p class="verse">
7:15 הנה יחבל-און והרה עמל וילד שקר
<p class="verse">
7:16 בור כרה ויחפרהו ויפל בשחת יפעל
<p class="verse">
7:17 ישוב עמלו בראשו ועל קדקדו חמסו ירד
<p class="verse">
7:18 אודה יהוה כצדקו ואזמרה שם-יהוה עליון
<p class="verse">
8:1 למנצח על-הגתית מזמור לדוד
<p class="verse">
8:2 יהוה אדנינו מה-אדיר שמך בכל-הארץ אשר תנה הודך על-השמים
<p class="verse">
8:3 מפי עוללים וינקים יסדת עז למען צורריך להשבית אויב ומתנקם
<p class="verse">
8:4 כי-אראה שמיך מעשי אצבעתיך ירח וכוכבים אשר כוננתה
<p class="verse">
8:5 מה-אנוש כי-תזכרנו ובן-אדם כי תפקדנו
<p class="verse">
8:6 ותחסרהו מעט מאלהים וכבוד והדר תעטרהו
<p class="verse">
8:7 תמשילהו במעשי ידיך כל שתה תחת-רגליו
<p class="verse">
8:8 צנה ואלפים כלם וגם בהמות שדי
<p class="verse">
8:9 צפור שמים ודגי הים עבר ארחות ימים
<p class="verse">
8:10 יהוה אדנינו מה-אדיר שמך בכל-הארץ
<p class="verse">
9:1 למנצח עלמות לבן מזמור לדוד
<p class="verse">
9:2 אודה יהוה בכל-לבי אספרה כל-נפלאותיך
<p class="verse">
9:3 אשמחה ואעלצה בך אזמרה שמך עליון
<p class="verse">
9:4 בשוב-אויבי אחור יכשלו ויאבדו מפניך
<p class="verse">
9:5 כי-עשית משפטי ודיני ישבת לכסא שופט צדק
<p class="verse">
9:6 גערת גוים אבדת רשע שמם מחית לעולם ועד
<p class="verse">
9:7 האויב תמו חרבות לנצח וערים נתשת אבד זכרם המה
<p class="verse">
9:8 ויהוה לעולם ישב כונן למשפט כסאו
<p class="verse">
9:9 והוא ישפט-תבל בצדק ידין לאמים במישרים
<p class="verse">
9:10 ויהי יהוה משגב לדך משגב לעתות בצרה
<p class="verse">
9:11 ויבטחו בך יודעי שמך כי לא-עזבת דרשיך יהוה
<p class="verse">
9:12 זמרו ליהוה ישב ציון הגידו בעמים עלילותיו
<p class="verse">
9:13 כי-דרש דמים אותם זכר לא-שכח צעקת עניים
<p class="verse">
9:14 חננני יהוה ראה עניי משנאי מרוממי משערי מות
<p class="verse">
9:15 למען אספרה כל-תהלתיך בשערי בת-ציון אגילה בישועתך
<p class="verse">
9:16 טבעו גוים בשחת עשו ברשת-זו טמנו נלכדה רגלם
<p class="verse">
9:17 נודע יהוה משפט עשה בפעל כפיו נוקש רשע הגיון סלה
<p class="verse">
9:18 ישובו רשעים לשאולה כל-גוים שכחי אלהים
<p class="verse">
9:19 כי לא לנצח ישכח אביון תקות ענוים תאבד לעד
<p class="verse">
9:20 קומה יהוה אל-יעז אנוש ישפטו גוים על-פניך
<p class="verse">
9:21 שיתה יהוה מורה להם ידעו גוים אנוש המה סלה
<p class="verse">
10:1 למה יהוה תעמד ברחוק תעלים לעתות בצרה
<p class="verse">
10:2 בגאות רשע ידלק עני יתפשו במזמות זו חשבו
<p class="verse">
10:3 כי-הלל רשע על-תאות נפשו ובצע ברך נאץ יהוה
<p class="verse">
10:4 רשע כגבה אפו בל-ידרש אין אלהים כל-מזמותיו
<p class="verse">
10:5 יחילו דרכו בכל-עת מרום משפטיך מנגדו כל-צורריו יפיח בהם
<p class="verse">
10:6 אמר בלבו בל-אמוט לדר ודר אשר לא-ברע
<p class="verse">
10:7 אלה פיהו מלא ומרמות ותך תחת לשונו עמל ואון
<p class="verse">
10:8 ישב במארב חצרים במסתרים יהרג נקי עיניו לחלכה יצפנו
<p class="verse">
10:9 יארב במסתר כאריה בסכה יארב לחטוף עני יחטף עני במשכו ברשתו
<p class="verse">
10:10 ודכה ישח ונפל בעצומיו חלכאים
<p class="verse">
10:11 אמר בלבו שכח אל הסתיר פניו בל-ראה לנצח
<p class="verse">
10:12 קומה יהוה אל נשא ידך אל-תשכח עניים
<p class="verse">
10:13 על-מה נאץ רשע אלהים אמר בלבו לא תדרש
<p class="verse">
10:14 ראתה כי-אתה עמל וכעס תביט לתת בידך עליך יעזב חלכה יתום אתה היית עוזר
<p class="verse">
10:15 שבר זרוע רשע ורע תדרוש-רשעו בל-תמצא
<p class="verse">
10:16 יהוה מלך עולם ועד אבדו גוים מארצו
<p class="verse">
10:17 תאות ענוים שמעת יהוה תכין לבם תקשיב אזנך
<p class="verse">
10:18 לשפט יתום ודך בל-יוסיף עוד לערץ אנוש מן-הארץ
<p class="verse">
11:1 למנצח לדוד ביהוה חסיתי איך תאמרו לנפשי נודו הרכם צפור
<p class="verse">
11:2 כי הנה הרשעים ידרכון קשת כוננו חצם על-יתר לירות במו-אפל לישרי-לב
<p class="verse">
11:3 כי השתות יהרסון צדיק מה-פעל
<p class="verse">
11:4 יהוה בהיכל קדשו יהוה בשמים כסאו עיניו יחזו עפעפיו יבחנו בני אדם
<p class="verse">
11:5 יהוה צדיק יבחן ורשע ואהב חמס שנאה נפשו
<p class="verse">
11:6 ימטר על-רשעים פחים אש וגפרית ורוח זלעפות מנת כוסם
<p class="verse">
11:7 כי-צדיק יהוה צדקות אהב ישר יחזו פנימו
<p class="verse">
12:1 למנצח על-השמינית מזמור לדוד
<p class="verse">
12:2 הושיעה יהוה כי-גמר חסיד כי-פסו אמונים מבני אדם
<p class="verse">
12:3 שוא ידברו איש את-רעהו שפת חלקות בלב ולב ידברו
<p class="verse">
12:4 יכרת יהוה כל-שפתי חלקות לשון מדברת גדלות
<p class="verse">
12:5 אשר אמרו ללשננו נגביר שפתינו אתנו מי אדון לנו
<p class="verse">
12:6 משד עניים מאנקת אביונים עתה אקום יאמר יהוה אשית בישע יפיח לו
<p class="verse">
12:7 אמרות יהוה אמרות טהרות כסף צרוף בעליל לארץ מזקק שבעתים
<p class="verse">
12:8 אתה-יהוה תשמרם תצרנו מן-הדור זו לעולם
<p class="verse">
12:9 סביב רשעים יתהלכון כרם זלות לבני אדם
<p class="verse">
13:1 למנצח מזמור לדוד
<p class="verse">
13:2 עד-אנה יהוה תשכחני נצח עד-אנה תסתיר את-פניך ממני
<p class="verse">
13:3 עד-אנה אשית עצות בנפשי יגון בלבבי יומם עד-אנה ירום איבי עלי
<p class="verse">
13:4 הביטה ענני יהוה אלהי האירה עיני פן-אישן המות
<p class="verse">
13:5 פן-יאמר איבי יכלתיו צרי יגילו כי אמוט
<p class="verse">
13:6 ואני בחסדך בטחתי יגל לבי בישועתך אשירה ליהוה כי גמל עלי
<p class="verse">
14:1 למנצח לדוד אמר נבל בלבו אין אלהים השחיתו התעיבו עלילה אין עשה-טוב
<p class="verse">
14:2 יהוה משמים השקיף על-בני-אדם לראות היש משכיל דרש את-אלהים
<p class="verse">
14:3 הכל סר יחדו נאלחו אין עשה-טוב אין גם-אחד
<p class="verse">
14:4 הלא ידעו כל-פעלי און אכלי עמי אכלו לחם יהוה לא קראו
<p class="verse">
14:5 שם פחדו פחד כי-אלהים בדור צדיק
<p class="verse">
14:6 עצת-עני תבישו כי יהוה מחסהו
<p class="verse">
14:7 מי יתן מציון ישועת ישראל בשוב יהוה שבות עמו יגל יעקב ישמח ישראל
<p class="verse">
15:1 מזמור לדוד יהוה מי-יגור באהלך מי-ישכן בהר קדשך
<p class="verse">
15:2 הולך תמים ופעל צדק ודבר אמת בלבבו
<p class="verse">
15:3 לא-רגל על-לשנו לא-עשה לרעהו רעה וחרפה לא-נשא על-קרבו
<p class="verse">
15:4 נבזה בעיניו נמאס ואת-יראי יהוה יכבד נשבע להרע ולא ימר
<p class="verse">
15:5 כספו לא-נתן בנשך ושחד על-נקי לא לקח עשה-אלה לא ימוט לעולם
<p class="verse">
16:1 מכתם לדוד שמרני אל כי-חסיתי בך
<p class="verse">
16:2 אמרת ליהוה אדני אתה טובתי בל-עליך
<p class="verse">
16:3 לקדושים אשר-בארץ המה ואדירי כל-חפצי-בם
<p class="verse">
16:4 ירבו עצבותם אחר מהרו בל-אסיך נסכיהם מדם ובל-אשא את-שמותם על-שפתי
<p class="verse">
16:5 יהוה מנת-חלקי וכוסי אתה תומיך גורלי
<p class="verse">
16:6 חבלים נפלו-לי בנעמים אף-נחלת שפרה עלי
<p class="verse">
16:7 אברך את-יהוה אשר יעצני אף-לילות יסרוני כליותי
<p class="verse">
16:8 שויתי יהוה לנגדי תמיד כי מימיני בל-אמוט
<p class="verse">
16:9 לכן שמח לבי ויגל כבודי אף-בשרי ישכן לבטח
<p class="verse">
16:10 כי לא-תעזב נפשי לשאול לא-תתן חסידך לראות שחת
<p class="verse">
16:11 תודיעני ארח חיים שבע שמחות את-פניך נעמות בימינך נצח
<p class="verse">
17:1 תפלה לדוד שמעה יהוה צדק הקשיבה רנתי האזינה תפלתי בלא שפתי מרמה
<p class="verse">
17:2 מלפניך משפטי יצא עיניך תחזינה מישרים
<p class="verse">
17:3 בחנת לבי פקדת לילה צרפתני בל-תמצא זמתי בל-יעבר-פי
<p class="verse">
17:4 לפעלות אדם בדבר שפתיך אני שמרתי ארחות פריץ
<p class="verse">
17:5 תמך אשרי במעגלותיך בל-נמוטו פעמי
<p class="verse">
17:6 אני-קראתיך כי-תענני אל הט-אזנך לי שמע אמרתי
<p class="verse">
17:7 הפלה חסדיך מושיע חוסים ממתקוממים בימינך
<p class="verse">
17:8 שמרני כאישון בת-עין בצל כנפיך תסתירני
<p class="verse">
17:9 מפני רשעים זו שדוני איבי בנפש יקיפו עלי
<p class="verse">
17:10 חלבמו סגרו פימו דברו בגאות
<p class="verse">
17:11 אשרינו עתה סבבוני עיניהם ישיתו לנטות בארץ
<p class="verse">
17:12 דמינו כאריה יכסוף לטרוף וככפיר ישב במסתרים
<p class="verse">
17:13 קומה יהוה קדמה פניו הכריעהו פלטה נפשי מרשע חרבך
<p class="verse">
17:14 ממתים ידך יהוה ממתים מחלד חלקם בחיים וצפינך תמלא בטנם ישבעו בנים והניחו יתרם לעולליהם
<p class="verse">
17:15 אני בצדק אחזה פניך אשבעה בהקיץ תמונתך
<p class="verse">
18:1 למנצח לעבד יהוה לדוד אשר דבר ליהוה את-דברי השירה הזאת ביום הציל-יהוה אותו מכף כל-איביו ומיד שאול
<p class="verse">
18:2 ויאמר ארחמך יהוה חזקי
<p class="verse">
18:3 יהוה סלעי ומצודתי ומפלטי אלי צורי אחסה-בו מגני וקרן-ישעי משגבי
<p class="verse">
18:4 מהלל אקרא יהוה ומן-איבי אושע
<p class="verse">
18:5 אפפוני חבלי-מות ונחלי בליעל יבעתוני
<p class="verse">
18:6 חבלי שאול סבבוני קדמוני מוקשי מות
<p class="verse">
18:7 בצר-לי אקרא יהוה ואל-אלהי אשוע ישמע מהיכלו קולי ושועתי לפניו תבוא באזניו
<p class="verse">
18:8 ותגעש ותרעש הארץ ומוסדי הרים ירגזו ויתגעשו כי-חרה לו
<p class="verse">
18:9 עלה עשן באפו ואש-מפיו תאכל גחלים בערו ממנו
<p class="verse">
18:10 ויט שמים וירד וערפל תחת רגליו
<p class="verse">
18:11 וירכב על-כרוב ויעף וידא על-כנפי-רוח
<p class="verse">
18:12 ישת חשך סתרו סביבותיו סכתו חשכת-מים עבי שחקים
<p class="verse">
18:13 מנגה נגדו עביו עברו ברד וגחלי-אש
<p class="verse">
18:14 וירעם בשמים יהוה ועליון יתן קלו ברד וגחלי-אש
<p class="verse">
18:15 וישלח חציו ויפיצם וברקים רב ויהמם
<p class="verse">
18:16 ויראו אפיקי מים ויגלו מוסדות תבל מגערתך יהוה מנשמת רוח אפך
<p class="verse">
18:17 ישלח ממרום יקחני ימשני ממים רבים
<p class="verse">
18:18 יצילני מאיבי עז ומשנאי כי-אמצו ממני
<p class="verse">
18:19 יקדמוני ביום-אידי ויהי-יהוה למשען לי
<p class="verse">
18:20 ויוציאני למרחב יחלצני כי חפץ בי
<p class="verse">
18:21 יגמלני יהוה כצדקי כבר ידי ישיב לי
<p class="verse">
18:22 כי-שמרתי דרכי יהוה ולא-רשעתי מאלהי
<p class="verse">
18:23 כי כל-משפטיו לנגדי וחקתיו לא-אסיר מני
<p class="verse">
18:24 ואהי תמים עמו ואשתמר מעוני
<p class="verse">
18:25 וישב-יהוה לי כצדקי כבר ידי לנגד עיניו
<p class="verse">
18:26 עם-חסיד תתחסד עם-גבר תמים תתמם
<p class="verse">
18:27 עם-נבר תתברר ועם-עקש תתפתל
<p class="verse">
18:28 כי-אתה עם-עני תושיע ועינים רמות תשפיל
<p class="verse">
18:29 כי-אתה תאיר נרי יהוה אלהי יגיה חשכי
<p class="verse">
18:30 כי-בך ארץ גדוד ובאלהי אדלג-שור
<p class="verse">
18:31 האל תמים דרכו אמרת-יהוה צרופה מגן הוא לכל החסים בו
<p class="verse">
18:32 כי מי אלוה מבלעדי יהוה ומי צור זולתי אלהינו
<p class="verse">
18:33 האל המאזרני חיל ויתן תמים דרכי
<p class="verse">
18:34 משוה רגלי כאילות ועל במתי יעמידני
<p class="verse">
18:35 מלמד ידי למלחמה ונחתה קשת-נחושה זרועתי
<p class="verse">
18:36 ותתן-לי מגן ישעך וימינך תסעדני וענותך תרבני
<p class="verse">
18:37 תרחיב צעדי תחתי ולא מעדו קרסלי
<p class="verse">
18:38 ארדוף אויבי ואשיגם ולא-אשוב עד-כלותם
<p class="verse">
18:39 אמחצם ולא-יכלו קום יפלו תחת רגלי
<p class="verse">
18:40 ותאזרני חיל למלחמה תכריע קמי תחתי
<p class="verse">
18:41 ואיבי נתתה לי ערף ומשנאי אצמיתם
<p class="verse">
18:42 ישועו ואין-מושיע על-יהוה ולא ענם
<p class="verse">
18:43 ואשחקם כעפר על-פני-רוח כטיט חוצות אריקם
<p class="verse">
18:44 תפלטני מריבי עם תשימני לראש גוים עם לא-ידעתי יעבדוני
<p class="verse">
18:45 לשמע אזן ישמעו לי בני-נכר יכחשו-לי
<p class="verse">
18:46 בני-נכר יבלו ויחרגו ממסגרותיהם
<p class="verse">
18:47 חי-יהוה וברוך צורי וירום אלוהי ישעי
<p class="verse">
18:48 האל הנותן נקמות לי וידבר עמים תחתי
<p class="verse">
18:49 מפלטי מאיבי אף מן-קמי תרוממני מאיש חמס תצילני
<p class="verse">
18:50 על-כן אודך בגוים יהוה ולשמך אזמרה
<p class="verse">
18:51 מגדל ישועות מלכו ועשה חסד למשיחו לדוד ולזרעו עד-עולם
<p class="verse">
19:1 למנצח מזמור לדוד
<p class="verse">
19:2 השמים מספרים כבוד-אל ומעשה ידיו מגיד הרקיע
<p class="verse">
19:3 יום ליום יביע אמר ולילה ללילה יחוה-דעת
<p class="verse">
19:4 אין-אמר ואין דברים בלי נשמע קולם
<p class="verse">
19:5 בכל-הארץ יצא קום ובקצה תבל מליהם לשמש שם-אהל בהם
<p class="verse">
19:6 והוא כחתן יצא מחפתו ישיש כגבור לרוץ ארח
<p class="verse">
19:7 מקצה השמים מוצאו ותקופתו על-קצותם ואין נסתר מחמתו
<p class="verse">
19:8 תורת יהוה תמימה משיבת נפש עדות יהוה נאמנה מחכימת פתי
<p class="verse">
19:9 פקודי יהוה ישרים משמחי-לב מצות יהוה ברה מאירת עינים
<p class="verse">
19:10 יראת יהוה טהורה עומדת לעד משפטי-יהוה אמת צדקו יחדו
<p class="verse">
19:11 הנחמדים מזהב ומפז רב ומתוקים מדבש ונפת צופים
<p class="verse">
19:12 גם-עבדך נזהר בהם בשמרם עקב רב
<p class="verse">
19:13 שגיאות מי-יבין מנסתרות נקני
<p class="verse">
19:14 גם מזדים חשך עבדך אל-ימשלו-בי אז איתם ונקיתי מפשע רב
<p class="verse">
19:15 יהיו לרצון אמרי-פי והגיון לבי לפניך יהוה צורי וגאלי
<p class="verse">
20:1 למנצח מזמור לדוד
<p class="verse">
20:2 יענך יהוה ביום צרה ישגבך שם אלהי יעקב
<p class="verse">
20:3 ישלח-עזרך מקדש ומציון יסעדך
<p class="verse">
20:4 יזכר כל-מנחתך ועולתך ידשנה סלה
<p class="verse">
20:5 יתן-לך כלבבך וכל-עצתך ימלא
<p class="verse">
20:6 נרננה בישועתך ובשם-אלהינו נדגל ימלא יהוה כל-משאלותיך
<p class="verse">
20:7 עתה ידעתי כי הושיע יהוה משיחו יענהו משמי קדשו בגברות ישע ימינו
<p class="verse">
20:8 אלה ברכב ואלה בסוסים ואנחנו בשם-יהוה אלהינו נזכיר
<p class="verse">
20:9 המה כרעו ונפלו ואנחנו קמנו ונתעודד
<p class="verse">
20:10 יהוה הושיעה המלך יעננו ביום-קראנו
<p class="verse">
21:1 למנצח מזמור לדוד
<p class="verse">
21:2 יהוה בעזך ישמח-מלך ובישועתך מה-יגיל מאד
<p class="verse">
21:3 תאות לבו נתתה לו וארשת שפתיו בל-מנעת סלה
<p class="verse">
21:4 כי-תקדמנו ברכות טוב תשית לראשו עטרת פז
<p class="verse">
21:5 חיים שאל ממך נתתה לו ארך ימים עולם ועד
<p class="verse">
21:6 גדול כבודו בישועתך הוד והדר תשוה עליו
<p class="verse">
21:7 כי-תשיתהו ברכות לעד תחדהו בשמחה את-פניך
<p class="verse">
21:8 כי-המלך בטח ביהוה ובחסד עליון בל-ימוט
<p class="verse">
21:9 תמצא ידך לכל-איביך ימינך תמצא שנאיך
<p class="verse">
21:10 תשיתמו כתנור אש לעת פניך יהוה באפו יבלעם ותאכלם אש
<p class="verse">
21:11 פרימו מארץ תאבד וזרעם מבני אדם
<p class="verse">
21:12 כי-נטו עליך רעה חשבו מזמה בל-יוכלו
<p class="verse">
21:13 כי תשיתמו שכם במיתריך תכונן על-פניהם
<p class="verse">
21:14 רומה יהוה בעזך נשירה ונזמרה גבורתך
<p class="verse">
22:1 למנצח על-אילת השחר מזמור לדוד
<p class="verse">
22:2 אלי אלי למה עזבתני רחוק מישועתי דברי שאגתי
<p class="verse">
22:3 אלהי אקרא יומם ולא תענה ולילה ולא-דומיה לי
<p class="verse">
22:4 ואתה קדוש יושב תהלות ישראל
<p class="verse">
22:5 בך בטחו אבתינו בטחו ותפלטמו
<p class="verse">
22:6 אליך זעקו ונמלטו בך בטחו ולא-בושו
<p class="verse">
22:7 ואנכי תולעת ולא-איש חרפת אדם ובזוי עם
<p class="verse">
22:8 כל-ראי ילעגו לי יפטירו בשפה יניעו ראש
<p class="verse">
22:9 גל אל-יהוה יפלטהו יצילהו כי חפץ בו
<p class="verse">
22:10 כי-אתה גחי מבטן מבטיחי על-שדי אמי
<p class="verse">
22:11 עליך השלכתי מרחם מבטן אמי אלי אתה
<p class="verse">
22:12 אל-תרחק ממני כי-צרה קרובה כי-אין עוזר
<p class="verse">
22:13 סבבוני פרים רבים אבירי בשן כתרוני
<p class="verse">
22:14 פצו עלי פיהם אריה טרף ושאג
<p class="verse">
22:15 כמים נשפכתי והתפרדו כל-עצמותי היה לבי כדונג נמס בתוך מעי
<p class="verse">
22:16 יבש כחרש כחי ולשוני מדבק מלקוחי ולעפר-מות תשפתני
<p class="verse">
22:17 כי סבבוני כלבים עדת מרעים הקיפוני כארי ידי ורגלי
<p class="verse">
22:18 אספר כל-עצמותי המה יביטו יראו-בי
<p class="verse">
22:19 יחלקו בגדי להם ועל-לבושי יפילו גורל
<p class="verse">
22:20 ואתה יהוה אל-תרחק אילותי לעזרתי חושה
<p class="verse">
22:21 הצילה מחרב נפשי מיד-כלב יחידתי
<p class="verse">
22:22 הושיעני מפי אריה ומקרני רמים עניתני
<p class="verse">
22:23 אספרה שמך לאחי בתוך קהל אהללך
<p class="verse">
22:24 יראי יהוה הללוהו כל-זרע יעקב כבדוהו וגורו ממנו כל-זרע ישראל
<p class="verse">
22:25 כי לא-בזה ולא שקץ ענות עני ולא-הסתיר פניו ממנו ובשועו אליו שמע
<p class="verse">
22:26 מאתך תהלתי בקהל רב נדרי אשלם נגד יראיו
<p class="verse">
22:27 יאכלו ענוים וישבעו יהללו יהוה דרשיו יחי לבבכם לעד
<p class="verse">
22:28 יזכרו וישבו אל-יהוה כל-אפסי-ארץ וישתחוו לפניך כל-משפחות גוים
<p class="verse">
22:29 כי ליהוה המלוכה ומשל בגוים
<p class="verse">
22:30 אכלו וישתחוו כל-דשני-ארץ לפניו יכרעו כל-יורדי עפר ונפשו לא חיה
<p class="verse">
22:31 זרע יעבדנו יספר לאדני לדור
<p class="verse">
22:32 יבאו ויגידו צדקתו לעם נולד כי עשה
<p class="verse">
23:1 מזמור לדוד יהוה רעי לא אחסר
<p class="verse">
23:2 בנאות דשא ירביצני על-מי מנחות ינהלני
<p class="verse">
23:3 נפשי ישובב ינחני במעגלי-צדק למען שמו
<p class="verse">
23:4 גם כי-אלך בגיא צלמות לא-אירא רע כי-אתה עמדי שבטך ומשענתך המה ינחמני
<p class="verse">
23:5 תערך לפני שלחן נגד צררי דשנת בשמן ראשי כוסי רויה
<p class="verse">
23:6 אך טוב וחסד ירדפוני כל-ימי חיי ושבתי בבית-יהוה לארך ימים
<p class="verse">
24:1 לדוד מזמור ליהוה הארץ ומלואה תבל וישבי בה
<p class="verse">
24:2 כי-הוא על-ימים יסדה ועל-נהרות יכוננה
<p class="verse">
24:3 מי-יעלה בהר-יהוה ומי-יקום במקום קדשו
<p class="verse">
24:4 נקי כפים ובר-לבב אשר לא-נשא לשוא נפשי ולא נשבע למרמה
<p class="verse">
24:5 ישא ברכה מאת יהוה וצדקה מאלהי ישעו
<p class="verse">
24:6 זה דור דרשו מבקשי פניך יעקב סלה
<p class="verse">
24:7 שאו שערים ראשיכם והנשאו פתחי עולם ויבוא מלך הכבוד
<p class="verse">
24:8 מי זה מלך הכבוד יהוה עזוז וגבור יהוה גבור מלחמה
<p class="verse">
24:9 שאו שערים ראשיכם ושאו פתחי עולם ויבא מלך הכבוד
<p class="verse">
24:10 מי הוא זה מלך הכבוד יהוה צבאות הוא מלך הכבוד סלה
<p class="verse">
25:1 לדוד אליך יהוה נפשי אשא
<p class="verse">
25:2 אלהי בך בטחתי אל-אבושה אל-יעלצו איבי לי
<p class="verse">
25:3 גם כל-קויך לא יבשו יבשו הבוגדים ריקם
<p class="verse">
25:4 דרכיך יהוה הודיעני ארחותיך למדני
<p class="verse">
25:5 הדריכני באמתך ולמדני כי-אתה אלהי ישעי אותך קויתי כל-היום
<p class="verse">
25:6 זכר-רחמיך יהוה וחסדיך כי מעולם המה
<p class="verse">
25:7 חטאות נעורי ופשעי אל-תזכר כחסדך זכר-לי-אתה למען טובך יהוה
<p class="verse">
25:8 טוב-וישר יהוה על-כן יורה חטאים בדרך
<p class="verse">
25:9 ידרך ענוים במשפט וילמד ענוים דרכו
<p class="verse">
25:10 כל-ארחות יהוה חסד ואמת לנצרי בריתו ועדתיו
<p class="verse">
25:11 למען-שמך יהוה וסלחת לעוני כי רב-הוא
<p class="verse">
25:12 מי-זה האיש ירא יהוה יורנו בדרך יבחר
<p class="verse">
25:13 נפשו בטוב תלין וזרעו יירש ארץ
<p class="verse">
25:14 סוד יהוה ליראיו ובריתו להודיעם
<p class="verse">
25:15 עיני תמיד אל-יהוה כי הוא-יוציא מרשת רגלי
<p class="verse">
25:16 פנה-אלי וחנני כי-יחיד ועני אני
<p class="verse">
25:17 צרות לבבי הרחיבו ממצוקותי הוציאני
<p class="verse">
25:18 ראה עניי ועמלי ושא לכל-חטאותי
<p class="verse">
25:19 ראה-אויבי כי-רבו ושנאת חמס שנאוני
<p class="verse">
25:20 שמרה נפשי והצילני אל-אבוש כי-חסיתי בך
<p class="verse">
25:21 תם-וישר יצרוני כי קויתיך
<p class="verse">
25:22 פדה אלהים את-ישראל מכל צרותיו
<p class="verse">
26:1 לדוד שפטני יהוה כי-אני בתמי הלכתי וביהוה בטחתי לא אמעד
<p class="verse">
26:2 בחנני יהוה ונסני צרופה כליותי ולבי
<p class="verse">
26:3 כי-חסדך לנגד עיני והתהלכתי באמתך
<p class="verse">
26:4 לא-ישבתי עם-מתי-שוא ועם נעלמים לא אבוא
<p class="verse">
26:5 שנאתי קהל מרעים ועם-רשעים לא אשב
<p class="verse">
26:6 ארחץ בנקיון כפי ואסבבה את-מזבחך יהוה
<p class="verse">
26:7 לשמע בקול תודה ולספר כל-נפלאותיך
<p class="verse">
26:8 יהוה אהבתי מעון ביתך ומקום משכן כבודך
<p class="verse">
26:9 אל-תאסף עם-חטאים נפשי ועם-אנשי דמים חיי
<p class="verse">
26:10 אשר-בידיהם זמה וימינם מלאה שחד
<p class="verse">
26:11 ואני בתמי אלך פדני וחנני
<p class="verse">
26:12 רגלי עמדה במישור במקהלים אברך יהוה
<p class="verse">
27:1 לדוד יהוה אורי וישעי ממי אירא יהוה מעוז-חיי ממי אפחד
<p class="verse">
27:2 בקרב עלי מרעים לאכל את-בשרי צרי ואיבי לי המה כשלו ונפלו
<p class="verse">
27:3 אם-תחנה עלי מחנה לא-יירא לבי אם-תקום עלי מלחמה בזאת אני בוטח
<p class="verse">
27:4 אחת שאלתי מאת-יהוה אותה אבקש שבתי בבית-יהוה כל-ימי חיי לחזות בנעם-יהוה ולבקר בהיכלו
<p class="verse">
27:5 כי יצפנני בסכה ביום רעה יסתרני בסתר אהלו בצור ירוממני
<p class="verse">
27:6 ועתה ירום ראשי על איבי סביבותי ואזבחה באהלו זבחי תרועה אשירה ואזמרה ליהוה
<p class="verse">
27:7 שמע-יהוה קולי אקרא וחנני וענני
<p class="verse">
27:8 לך אמר לבי בקשו פני את-פניך יהוה אבקש
<p class="verse">
27:9 אל-תסתר פניך ממני אל-תט-באף עבדך עזרתי היית אל-תטשני ואל-תעזבני אלהי ישעי
<p class="verse">
27:10 כי-אבי ואמי עזבוני ויהוה יאספני
<p class="verse">
27:11 הורני יהוה דרכך ונחני בארח מישור למען שוררי
<p class="verse">
27:12 אל-תתנני בנפש צרי כי קמו-בי עדי-שקר ויפח חמס
<p class="verse">
27:13 לולא האמנתי לראות בטוב-יהוה בארץ חיים
<p class="verse">
27:14 קוה אל-יהוה חזק ויאמץ לבך וקוה אל-יהוה
<p class="verse">
28:1 לדוד אליך יהוה אקרא צורי אל-תחרש ממני פן-תחשה ממני ונמשלתי עם-יורדי בור
<p class="verse">
28:2 שמע קול תחנוני בשועי אליך בנשאי ידי אל-דביר קדשך
<p class="verse">
28:3 אל-תמשכני עם-רשעים ועם-פעלי און דברי שלום עם-רעיהם ורעה בלבבם
<p class="verse">
28:4 תן-להם כפעלם וכרע מעלליהם כמעשה ידיהם תן להם השב גמולם להם
<p class="verse">
28:5 כי לא יבינו אל-פעלת יהוה ואל-מעשה ידיו יהרסם ולא יבנם
<p class="verse">
28:6 ברוך יהוה כי-שמע קול תחנוני
<p class="verse">
28:7 יהוה עזי ומגני בו בטח לבי ונעזרתי ויעלז לבי ומשירי אהודנו
<p class="verse">
28:8 יהוה עז-למו ומעוז ישועות משיחו הוא
<p class="verse">
28:9 הושיעה את-עמך וברך את-נחלתך ורעם ונשאם עד-העולם
<p class="verse">
29:1 מזמור לדוד הבו ליהוה בני אלים הבו ליהוה כבוד ועז
<p class="verse">
29:2 הבו ליהוה כבוד שמו השתחוו ליהוה בהדרת-קדש
<p class="verse">
29:3 קול יהוה על-המים אל-הכבוד הרעים יהוה על-מים רבים
<p class="verse">
29:4 קול-יהוה בכח קול יהוה בהדר
<p class="verse">
29:5 קול יהוה שבר ארזים וישבר יהוה את-ארזי הלבנון
<p class="verse">
29:6 וירקידם כמו-עגל לבנון ושרין כמו בן-ראמים
<p class="verse">
29:7 קול-יהוה חצב להבות אש
<p class="verse">
29:8 קול יהוה יחיל מדבר יחיל יהוה מדבר קדש
<p class="verse">
29:9 קול יהוה יחולל אילות ויחשף יערות ובהיכלו כלו אמר כבוד
<p class="verse">
29:10 יהוה למבול ישב וישב יהוה מלך לעולם
<p class="verse">
29:11 יהוה עז לעמו יתן יהוה יברך את-עמו בשלום
<p class="verse">
30:1 מזמור שיר-חנכת הבית לדוד
<p class="verse">
30:2 ארוממך יהוה כי דליתני ולא-שמחת איבי לי
<p class="verse">
30:3 יהוה אלהי שועתי אליך ותרפאני
<p class="verse">
30:4 יהוה העלית מן-שאול נפשי חייתני מיורדי-בור
<p class="verse">
30:5 זמרו ליהוה חסידיו והודו לזכר קדשו
<p class="verse">
30:6 כי רגע באפו חיים ברצונו בערב ילין בכי ולבקר רנה
<p class="verse">
30:7 ואני אמרתי בשלוי בל-אמוט לעולם
<p class="verse">
30:8 יהוה ברצונך העמדתה להררי עז הסתרת פניך הייתי נבהל
<p class="verse">
30:9 אליך יהוה אקרא ואל-אדני אתחנן
<p class="verse">
30:10 מה-בצע בדמי ברדתי אל-שחת היודך עפר היגיד אמתך
<p class="verse">
30:11 שמע-יהוה וחנני יהוה היה-עזר לי
<p class="verse">
30:12 הפכת מספדי למחול לי פתחת שקי ותאזרני שמחה
<p class="verse">
30:13 למען יזמרך כבוד ולא ידם יהוה אלהי לעולם אודך
<p class="verse">
31:1 למנצח מזמור לדוד
<p class="verse">
31:2 בך יהוה חסיתי אל-אבושה לעולם בצדקתך פלטני
<p class="verse">
31:3 הטה אלי אזנך מהרה הצילני היה לי לצור-מעוז לבית מצודות להושיעני
<p class="verse">
31:4 כי-סלעי ומצודתי אתה ולמען שמך תנחני ותנהלני
<p class="verse">
31:5 תוציאני מרשת זו טמנו לי כי-אתה מעוזי
<p class="verse">
31:6 בידך אפקיד רוחי פדיתה אותי יהוה אל אמת
<p class="verse">
31:7 שנאתי השמרים הבלי-שוא ואני אל-יהוה בטחתי
<p class="verse">
31:8 אגילה ואשמחה בחסדך אשר ראית את-עניי ידעת בצרות נפשי
<p class="verse">
31:9 ולא הסגרתני ביד-אויב העמדת במרחב רגלי
<p class="verse">
31:10 חנני יהוה כי צר-לי עששה בכעס עיני נפשי ובטני
<p class="verse">
31:11 כי כלו ביגון חיי ושנותי באנחה כשל בעוני כחי ועצמי עששו
<p class="verse">
31:12 מכל-צררי הייתי חרפה ולשכני מאד ופחד למידעי ראי בחוץ נדדו ממני
<p class="verse">
31:13 נשכחתי כמת מלב הייתי ככלי אבד
<p class="verse">
31:14 כי שמעתי דבת רבים מגור מסביב בהוסדם יחד עלי לקחת נפשי זממו
<p class="verse">
31:15 ואני עליך בטחתי יהוה אמרתי אלהי אתה
<p class="verse">
31:16 בידך עתתי הצילני מיד-אויבי ומרדפי
<p class="verse">
31:17 האירה פניך על-עבדך הושיעני בחסדך
<p class="verse">
31:18 יהוה אל-אבושה כי קראתיך יבשו רשעים ידמו לשאול
<p class="verse">
31:19 תאלמנה שפתי שקר הדברות על-צדיק עתק בגאוה ובוז
<p class="verse">
31:20 מה רב-טובך אשר-צפנת ליראיך פעלת לחסים בך נגד בני אדם
<p class="verse">
31:21 תסתירם בסתר פניך מרכסי איש תצפנם בסכה מריב לשנות
<p class="verse">
31:22 ברוך יהוה כי הפליא חסדו לי בעיר מצור
<p class="verse">
31:23 ואני אמרתי בחפזי נגרזתי מנגד עיניך אכן שמעת קול תחנוני בשועי אליך
<p class="verse">
31:24 אהבו את-יהוה כל-חסידיו אמונים נצר יהוה ומשלם על-יתר עשה גאוה
<p class="verse">
31:25 חזקו ויאמץ לבבכם כל-המיחלים ליהוה
<p class="verse">
32:1 לדוד משכיל אשרי נשוי-פשע כסוי חטאה
<p class="verse">
32:2 אשרי אדם לא יחשב יהוה לו עון ואין ברוחו רמיה
<p class="verse">
32:3 כי-החרשתי בלו עצמי בשאגתי כל-היום
<p class="verse">
32:4 כי יומם ולילה תכבד עלי ידך נהפך לשדי בחרבני קיץ סלה
<p class="verse">
32:5 חטאתי אודיעך ועוני לא-כסיתי אמרתי אודה עלי פשעי ליהוה ואתה נשאת עון חטאתי סלה
<p class="verse">
32:6 על-זאת יתפלל כל-חסיד אליך לעת מצא רק לשטף מים רבים אליו לא יגיעו
<p class="verse">
32:7 אתה סתר לי מצר תצרני רני פלט תסובבני סלה
<p class="verse">
32:8 אשכילך ואורך בדרך-זו תלך איעצה עליך עיני
<p class="verse">
32:9 אל-תהיו כסוס כפרד אין הבין במתג-ורסן עדיו לבלום בל קרב אליך
<p class="verse">
32:10 רבים מכאובים לרשע והבוטח ביהוה חסד יסובבנו
<p class="verse">
32:11 שמחו ביהוה וגילו צדיקים והרנינו כל-ישרי-לב
<p class="verse">
33:1 רננו צדיקים ביהוה לישרים נאוה תהלה
<p class="verse">
33:2 הודו ליהוה בכנור בנבל עשור זמרו-לו
<p class="verse">
33:3 שירו-לו שיר חדש היטיבו נגן בתרועה
<p class="verse">
33:4 כי-ישר דבר-יהוה וכל-מעשהו באמונה
<p class="verse">
33:5 אהב צדקה ומשפט חסד יהוה מלאה הארץ
<p class="verse">
33:6 בדבר יהוה שמים נעשו וברוח פיו כל-צבאם
<p class="verse">
33:7 כנס כנד מי הים נתן באצרות תהומות
<p class="verse">
33:8 ייראו מיהוה כל-הארץ ממנו יגורו כל-ישבי תבל
<p class="verse">
33:9 כי הוא אמר ויהי הוא-צוה ויעמד
<p class="verse">
33:10 יהוה הפיר עצת-גוים הניא מחשבות עמים
<p class="verse">
33:11 עצת יהוה לעולם תעמד מחשבות לבו לדר ודר
<p class="verse">
33:12 אשרי הגוי אשר-יהוה אלהיו העם בחר לנחלה לו
<p class="verse">
33:13 משמים הביט יהוה ראה את-כל-בני האדם
<p class="verse">
33:14 ממכון-שבתו השגיח אל כל-ישבי הארץ
<p class="verse">
33:15 היצר יחד לבם המבין אל-כל-מעשיהם
<p class="verse">
33:16 אין-המלך נושע ברב-חיל גבור לא-ינצל ברב-כח
<p class="verse">
33:17 שקר הסוס לתשועה וברב חילו לא ימלט
<p class="verse">
33:18 הנה עין יהוה אל-יראיו למיחלים לחסדו
<p class="verse">
33:19 להציל ממות נפשם ולחיותם ברעב
<p class="verse">
33:20 נפשנו חכתה ליהוה עזרנו ומגננו הוא
<p class="verse">
33:21 כי-בו ישמח לבנו כי בשם קדשו בטחנו
<p class="verse">
33:22 יהי-חסדך יהוה עלינו כאשר יחלנו לך
<p class="verse">
34:1 לדוד בשנותו את-טעמו לפני אבימלך ויגרשהו וילך
<p class="verse">
34:2 אברכה את-יהוה בכל-עת תמיד תהלתו בפי
<p class="verse">
34:3 ביהוה תתהלל נפשי ישמעו ענוים וישמחו
<p class="verse">
34:4 גדלו ליהוה אתי ונרוממה שמו יחדו
<p class="verse">
34:5 דרשתי את-יהוה וענני ומכל-מגורותי הצילני
<p class="verse">
34:6 הביטו אליו ונהרו ופניהם אל-יחפרו
<p class="verse">
34:7 זה עני קרא ויהוה שמע ומכל-צרותיו הושיעו
<p class="verse">
34:8 חנה מלאך-יהוה סביב ליראיו ויחלצם
<p class="verse">
34:9 טעמו וראו כי-טוב יהוה אשרי הגבר יחסה-בו
<p class="verse">
34:10 יראו את-יהוה קדשיו כי-אין מחסור ליראיו
<p class="verse">
34:11 כפירים רשו ורעבו ודרשי יהוה לא-יחסרו כל-טוב
<p class="verse">
34:12 לכו-בנים שמעו-לי יראת יהוה אלמדכם
<p class="verse">
34:13 מי-האיש החפץ חיים אהב ימים לראות טוב
<p class="verse">
34:14 נצר לשונך מרע ושפתיך מדבר מרמה
<p class="verse">
34:15 סור מרע ועשה-טוב בקש שלום ורדפהו
<p class="verse">
34:16 עיני יהוה אל-צדיקים ואזניו אל-שועתם
<p class="verse">
34:17 פני יהוה בעשי רע להכרית מארץ זכרם
<p class="verse">
34:18 צעקו ויהוה שמע ומכל-צרותם הצילם
<p class="verse">
34:19 קרוב יהוה לנשברי-לב ואת-דכאי-רוח יושיע
<p class="verse">
34:20 רבות רעות צדיק ומכלם יצילנו יהוה
<p class="verse">
34:21 שמר כל-עצמותיו אחת מהנה לא נשברה
<p class="verse">
34:22 תמותת רשע רעה ושנאי צדיק יאשמו
<p class="verse">
34:23 פודה יהוה נפש עבדיו ולא יאשמו כל-החסים בו
<p class="verse">
35:1 לדוד ריבה יהוה את-יריבי לחם את-לחמי
<p class="verse">
35:2 החזק מגן וצנה וקומה בעזרתי
<p class="verse">
35:3 והרק חנית וסגר לקראת רדפי אמר לנפשי ישעתך אני
<p class="verse">
35:4 יבשו ויכלמו מבקשי נפשי יסגו אחור ויחפרו חשבי רעתי
<p class="verse">
35:5 יהיו כמץ לפני-רוח ומלאך יהוה דוחה
<p class="verse">
35:6 יהי-דרכם חשך וחלקלקות ומלאך יהוה רדפם
<p class="verse">
35:7 כי-חנם טמנו-לי שחת רשתם חנם חפרו לנפשי
<p class="verse">
35:8 תבואהו שואה לא-ידע ורשתו אשר-טמן תלכדו בשואה יפל-בה
<p class="verse">
35:9 ונפשי תגיל ביהוה תשיש בישועתו
<p class="verse">
35:10 כל עצמותי תאמרנה יהוה מי כמוך מציל עני מחזק ממנו ועני ואביון מגזלו
<p class="verse">
35:11 יקומון עדי חמס אשר לא-ידעתי ישאלוני
<p class="verse">
35:12 ישלמוני רעה תחת טובה שכול לנפשי
<p class="verse">
35:13 ואני בחלותם לבושי שק עניתי בצום נפשי ותפלתי על-חיקי תשוב
<p class="verse">
35:14 כרע-כאח לי התהלכתי כאבל-אם קדר שחותי
<p class="verse">
35:15 ובצלעי שמחו ונאספו נאספו עלי נכים ולא ידעתי קרעו ולא-דמו
<p class="verse">
35:16 בחנפי לעגי מעוג חרק עלי שנימו
<p class="verse">
35:17 אדני כמה תראה השיבה נפשי משאיהם מכפירים יחידתי
<p class="verse">
35:18 אודך בקהל רב בעם עצום אהללך
<p class="verse">
35:19 אל-ישמחו-לי איבי שקר שנאי חנם יקרצו-עין
<p class="verse">
35:20 כי לא שלום ידברו ועל רגעי-ארץ דברי מרמות יחשבון
<p class="verse">
35:21 וירחיבו עלי פיהם אמרו האח האח ראתה עינינו
<p class="verse">
35:22 ראיתה יהוה אל-תחרש אדני אל-תרחק ממני
<p class="verse">
35:23 העירה והקיצה למשפטי אלהי ואדני לריבי
<p class="verse">
35:24 שפטני כצדקך יהוה אלהי ואל-ישמחו-לי
<p class="verse">
35:25 אל-יאמרו בלבם האח נפשנו אל-יאמרו בלענוהו
<p class="verse">
35:26 יבשו ויחפרו יחדו שמחי רעתי ילבשו-בשת וכלמה המגדילים עלי
<p class="verse">
35:27 ירנו וישמחו חפצי צדקי ויאמרו תמיד יגדל יהוה החפץ שלום עבדו
<p class="verse">
35:28 ולשוני תהגה צדקך כל-היום תהלתך
<p class="verse">
36:1 למנצח לעבד-יהוה לדוד
<p class="verse">
36:2 נאם-פשע לרשע בקרב לבי אין-פחד אלהים לנגד עיניו
<p class="verse">
36:3 כי-החליק אליו בעיניו למצא עונו לשנא
<p class="verse">
36:4 דברי-פיו און ומרמה חדל להשכיל להיטיב
<p class="verse">
36:5 און יחשב על-משכבו יתיצב על-דרך לא-טוב רע לא ימאס
<p class="verse">
36:6 יהוה בהשמים חסדך אמונתך עד-שחקים
<p class="verse">
36:7 צדקתך כהררי-אל משפטך תהום רבה אדם-ובהמה תושיע יהוה
<p class="verse">
36:8 מה-יקר חסדך אלהים ובני אדם בצל כנפיך יחסיון
<p class="verse">
36:9 ירוין מדשן ביתך ונחל עדניך תשקם
<p class="verse">
36:10 כי-עמך מקור חיים באורך נראה-אור
<p class="verse">
36:11 משך חסדך לידעיך וצדקתך לישרי-לב
<p class="verse">
36:12 אל-תבואני רגל גאוה ויד-רשעים אל-תנדני
<p class="verse">
36:13 שם נפלו פעלי און דחו ולא-יכלו קום
<p class="verse">
37:1 לדוד אל-תתחר במרעים אל-תקנא בעשי עולה
<p class="verse">
37:2 כי כחציר מהרה ימלו וכירק דשא יבולון
<p class="verse">
37:3 בטח ביהוה ועשה-טוב שכן-ארץ ורעה אמונה
<p class="verse">
37:4 והתענג על-יהוה ויתן-לך משאלת לבך
<p class="verse">
37:5 גול על-יהוה דרכך ובטח עליו והוא יעשה
<p class="verse">
37:6 והוציא כאור צדקך ומשפטך כצהרים
<p class="verse">
37:7 דום ליהוה והתחולל לו אל-תתחר במצליח דרכו באיש עשה מזמות
<p class="verse">
37:8 הרף מאף ועזב חמה אל-תתחר אך-להרע
<p class="verse">
37:9 כי-מרעים יכרתון וקוי יהוה המה יירשו-ארץ
<p class="verse">
37:10 ועוד מעט ואין רשע והתבוננת על-מקומו ואיננו
<p class="verse">
37:11 וענוים יירשו-ארץ והתענגו על-רב שלום
<p class="verse">
37:12 זמם רשע לצדיק וחרק עליו שניו
<p class="verse">
37:13 אדני ישחק-לו כי-ראה כי-יבא יומו
<p class="verse">
37:14 חרב פתחו רשעים ודרכו קשתם להפיל עני ואביון לטבוח ישרי-דרך
<p class="verse">
37:15 חרבם תבוא בלבם וקשתותם תשברנה
<p class="verse">
37:16 טוב-מעט לצדיק מהמון רשעים רבים
<p class="verse">
37:17 כי זרועות רשעים תשברנה וסומך צדיקים יהוה
<p class="verse">
37:18 יודע יהוה ימי תמימם ונחלתם לעולם תהיה
<p class="verse">
37:19 לא-יבשו בעת רעה ובימי רעבון ישבעו
<p class="verse">
37:20 כי רשעים יאבדו ואיבי יהוה כיקר כרים כלו בעשן כלו
<p class="verse">
37:21 לוה רשע ולא ישלם וצדיק חונן ונותן
<p class="verse">
37:22 כי מברכיו יירשו ארץ ומקלליו יכרתו
<p class="verse">
37:23 מיהוה מצעדי-גבר כוננו ודרכו יחפץ
<p class="verse">
37:24 כי-יפל לא-יוטל כי-יהוה סומך ידו
<p class="verse">
37:25 נער הייתי גם-זקנתי ולא-ראיתי צדיק נעזב וזרעו מבקש-לחם
<p class="verse">
37:26 כל-היום חונן ומלוה וזרעו לברכה
<p class="verse">
37:27 סור מרע ועשה-טוב ושכן לעולם
<p class="verse">
37:28 כי יהוה אהב משפט ולא-יעזב את-חסידיו לעולם נשמרו וזרע רשעים נכרת
<p class="verse">
37:29 צדיקים יירשו-ארץ וישכנו לעד עליה
<p class="verse">
37:30 פי-צדיק יהגה חכמה ולשונו תדבר משפט
<p class="verse">
37:31 תורת אלהיו בלבו לא תמעד אשריו
<p class="verse">
37:32 צופה רשע לצדיק ומבקש להמיתו
<p class="verse">
37:33 יהוה לא-יעזבנו בידו ולא ירשיענו בהשפטו
<p class="verse">
37:34 קוה אל-יהוה ושמר דרכו וירוממך לרשת ארץ בהכרת רשעים תראה
<p class="verse">
37:35 ראיתי רשע עריץ ומתערה כאזרח רענן
<p class="verse">
37:36 ויעבר והנה איננו ואבקשהו ולא נמצא
<p class="verse">
37:37 שמר-תם וראה ישר כי-אחרית לאיש שלום
<p class="verse">
37:38 ופשעים נשמדו יחדו אחרית רשעים נכרתה
<p class="verse">
37:39 ותשועת צדיקים מיהוה מעוזם בעת צרה
<p class="verse">
37:40 ויעזרם יהוה ויפלטם יפלטם מרשעים ויושיעם כי-חסו בו
<p class="verse">
38:1 מזמור לדוד להזכיר
<p class="verse">
38:2 יהוה אל-בקצפך תוכיחני ובחמתך תיסרני
<p class="verse">
38:3 כי-חציך נחתו בי ותנחת עלי ידך
<p class="verse">
38:4 אין-מתם בבשרי מפני זעמך אין-שלום בעצמי מפני חטאתי
<p class="verse">
38:5 כי עונתי עברו ראשי כמשא כבד יכבדו ממני
<p class="verse">
38:6 הבאישו נמקו חבורתי מפני אולתי
<p class="verse">
38:7 נעויתי שחתי עד-מאד כל-היום קדר הלכתי
<p class="verse">
38:8 כי-כסלי מלאו נקלה ואין מתם בבשרי
<p class="verse">
38:9 נפוגותי ונדכיתי עד-מאד שאגתי מנהמת לבי
<p class="verse">
38:10 אדני נגדך כל-תאותי ואנחתי ממך לא-נסתרה
<p class="verse">
38:11 לבי סחרחר עזבני כחי ואור-עיני גם-הם אין אתי
<p class="verse">
38:12 אהבי ורעי מנגד נגעי יעמדו וקרובי מרחק עמדו
<p class="verse">
38:13 וינקשו מבקשי נפשי ודרשי רעתי דברו הוות ומרמות כל-היום יהגו
<p class="verse">
38:14 ואני כחרש לא אשמע וכאלם לא יפתח-פיו
<p class="verse">
38:15 ואהי כאיש אשר לא-שמע ואין בפיו תוכחות
<p class="verse">
38:16 כי-לך יהוה הוחלתי אתה תענה אדני אלהי
<p class="verse">
38:17 כי-אמרתי פן-ישמחו-לי במוט רגלי עלי הגדילו
<p class="verse">
38:18 כי-אני לצלע נכון ומכאובי נגדי תמיד
<p class="verse">
38:19 כי-עוני אגיד אדאג מחטאתי
<p class="verse">
38:20 ואיבי חיים עצמו ורבו שנאי שקר
<p class="verse">
38:21 ומשלמי רעה תחת טובה ישטנוני תחת רדופי-טוב
<p class="verse">
38:22 אל-תעזבני יהוה אלהי אל-תרחק ממני
<p class="verse">
38:23 חושה לעזרתי אדני תשועתי
<p class="verse">
39:1 למנצח לידיתון מזמור לדוד
<p class="verse">
39:2 אמרתי אשמרה דרכי מחטוא בלשוני אשמרה לפי מחסום בעד רשע לנגדי
<p class="verse">
39:3 נאלמתי דומיה החשיתי מטוב וכאבי נעכר
<p class="verse">
39:4 חם-לבי בקרבי בהגיגי תבער-אש דברתי בלשוני
<p class="verse">
39:5 הודיעני יהוה קצי ומדת ימי מה-היא אדעה מה-חדל אני
<p class="verse">
39:6 הנה טפחות נתתה ימי וחלדי כאין נגדך אך כל-הבל כל-אדם נצב סלה
<p class="verse">
39:7 אך-בצלם יתהלך-איש אך-הבל יהמיון יצבר ולא-ידע מי-אספם
<p class="verse">
39:8 ועתה מה-קויתי אדני תוחלתי לך היא
<p class="verse">
39:9 מכל-פשעי הצילני חרפת נבל אל-תשימני
<p class="verse">
39:10 נאלמתי לא אפתח-פי כי אתה עשית
<p class="verse">
39:11 הסר מעלי נגעך מתגרת ידך אני כליתי
<p class="verse">
39:12 בתוכחות על-עון יסרת איש ותמס כעש חמודו אך הבל כל-אדם סלה
<p class="verse">
39:13 שמעה-תפלתי יהוה ושועתי האזינה אל-דמעתי אל-תחרש כי גר אנכי עמך תושב ככל-אבותי
<p class="verse">
39:14 השע ממני ואבליגה בטרם אלך ואינני
<p class="verse">
40:1 למנצח לדוד מזמור
<p class="verse">
40:2 קוה קויתי יהוה ויט אלי וישמע שועתי
<p class="verse">
40:3 ויעלני מבור שאון מטיט היון ויקם על-סלע רגלי כונן אשרי
<p class="verse">
40:4 ויתן בפי שיר חדש תהלה לאלהינו יראו רבים וייראו ויבטחו ביהוה
<p class="verse">
40:5 אשרי הגבר אשר-שם יהוה מבטחו ולא-פנה אל-רהבים ושטי כזב
<p class="verse">
40:6 רבות עשית אתה יהוה אלהי נפלאתיך ומחשבתיך אלינו אין ערך אליך אגידה ואדברה עצמו מספר
<p class="verse">
40:7 זבח ומנחה לא-חפצת אזנים כרית לי עולה וחטאה לא שאלת
<p class="verse">
40:8 אז אמרתי הנה-באתי במגלת-ספר כתוב עלי
<p class="verse">
40:9 לעשות-רצונך אלהי חפצתי ותורתך בתוך מעי
<p class="verse">
40:10 בשרתי צדק בקהל רב הנה שפתי לא אכלא יהוה אתה ידעת
<p class="verse">
40:11 צדקתך לא-כסיתי בתוך לבי אמונתך ותשועתך אמרתי לא-כחדתי חסדך ואמתך לקהל רב
<p class="verse">
40:12 אתה יהוה לא-תכלא רחמיך ממני חסדך ואמתך תמיד יצרוני
<p class="verse">
40:13 כי אפפו-עלי רעות עד-אין מספר השיגוני עונתי ולא-יכלתי לראות עצמו משערות ראשי ולבי עזבני
<p class="verse">
40:14 רצה יהוה להצילני יהוה לעזרתי חושה
<p class="verse">
40:15 יבשו ויחפרו יחד מבקשי נפשי לספותה יסגו אחור ויכלמו חפצי רעתי
<p class="verse">
40:16 ישמו על-עקב בשתם האמרים לי האח האח
<p class="verse">
40:17 ישישו וישמחו בך כל-מבקשיך יאמרו תמיד יגדל יהוה אהבי תשועתך
<p class="verse">
40:18 ואני עני ואביון אדני יחשב לי עזרתי ומפלטי אתה אלהי אל-תאחר
<p class="verse">
41:1 למנצח מזמור לדוד
<p class="verse">
41:2 אשרי משכיל אל-דל ביום רעה ימלטהו יהוה
<p class="verse">
41:3 יהוה ישמרהו ויחיהו יאשר בארץ ואל-תתנהו בנפש איביו
<p class="verse">
41:4 יהוה יסעדנו על-ערש דוי כל-משכבו הפכת בחליו
<p class="verse">
41:5 אני-אמרתי יהוה חנני רפאה נפשי כי-חטאתי לך
<p class="verse">
41:6 אויבי יאמרו רע לי מתי ימות ואבד שמו
<p class="verse">
41:7 ואם-בא לראות שוא ידבר לבו יקבץ-און לו יצא לחוץ ידבר
<p class="verse">
41:8 יחד עלי יתלחשו כל-שנאי עלי יחשבו רעה לי
<p class="verse">
41:9 דבר-בליעל יצוק בו ואשר שכב לא-יוסיף לקום
<p class="verse">
41:10 גם-איש שלומי אשר-בטחתי בו אוכל לחמי הגדיל עלי עקב
<p class="verse">
41:11 ואתה יהוה חנני והקימני ואשלמה להם
<p class="verse">
41:12 בזאת ידעתי כי-חפצת בי כי לא-יריע איבי עלי
<p class="verse">
41:13 ואני בתמי תמכת בי ותציבני לפניך לעולם
<p class="verse">
41:14 ברוך יהוה אלהי ישראל מהעולם ועד העולם אמן ואמן
<p class="verse">
42:1 למנצח משכיל לבני-קרח
<p class="verse">
42:2 כאיל תערג על-אפיקי-מים כן נפשי תערג אליך אלהים
<p class="verse">
42:3 צמאה נפשי לאלהים לאל חי מתי אבוא ואראה פני אלהים
<p class="verse">
42:4 היתה-לי דמעתי לחם יומם ולילה באמר אלי כל-היום איה אלהיך
<p class="verse">
42:5 אלה אזכרה ואשפכה עלי נפשי כי אעבר בסך אדדם עד-בית אלהים בקול-רנה ותודה המון חוגג
<p class="verse">
42:6 מה-תשתוחחי נפשי ותהמי עלי הוחילי לאלהים כי-עוד אודנו ישועות פניו
<p class="verse">
42:7 אלהי עלי נפשי תשתוחח על-כן אזכרך מארץ ירדן וחרמונים מהר מצער
<p class="verse">
42:8 תהום-אל-תהום קורא לקול צנוריך כל-משבריך וגליך עלי עברו
<p class="verse">
42:9 יומם יצוה יהוה חסדו ובלילה שירה עמי תפלה לאל חיי
<p class="verse">
42:10 אומרה לאל סלעי למה שכחתני למה-קדר אלך בלחץ אויב
<p class="verse">
42:11 ברצח בעצמותי חרפוני צוררי באמרם אלי כל-היום איה אלהיך
<p class="verse">
42:12 מה-תשתוחחי נפשי ומה-תהמי עלי הוחילי לאלהים כי-עוד אודנו ישועת פני ואלהי
<p class="verse">
43:1 שפטני אלהים וריבה ריבי מגוי לא-חסיד מאיש-מרמה ועולה תפלטני
<p class="verse">
43:2 כי-אתה אלהי מעוזי למה זנחתני למה-קדר אתהלך בלחץ אויב
<p class="verse">
43:3 שלח-אורך ואמתך המה ינחוני יביאוני אל-הר-קדשך ואל-משכנותיך
<p class="verse">
43:4 ואבואה אל-מזבח אלהים אל-אל שמחת גילי ואודך בכנור אלהים אלהי
<p class="verse">
43:5 מה-תשתוחחי נפשי ומה-תהמי עלי הוחילי לאלהים כי-עוד אודנו ישועת פני ואלהי
<p class="verse">
44:1 למנצח לבני-קרח משכיל
<p class="verse">
44:2 אלהים באזנינו שמענו אבותינו ספרו-לנו פעל פעלת בימיהם בימי קדם
<p class="verse">
44:3 אתה ידך גוים הורשת ותטעם תרע לאמים ותשלחם
<p class="verse">
44:4 כי לא בחרבם ירשו ארץ וזרועם לא-הושיעה למו כי-ימינך וזרועך ואור פניך כי רציתם
<p class="verse">
44:5 אתה-הוא מלכי אלהים צוה ישועות יעקב
<p class="verse">
44:6 בך צרינו ננגח בשמך נבוס קמינו
<p class="verse">
44:7 כי לא בקשתי אבטח וחרבי לא תושיעני
<p class="verse">
44:8 כי הושעתנו מצרינו ומשנאינו הבישות
<p class="verse">
44:9 באלהים הללנו כל-היום ושמך לעולם נודה סלה
<p class="verse">
44:10 אף-זנחת ותכלימנו ולא-תצא בצבאותינו
<p class="verse">
44:11 תשיבנו אחור מני-צר ומשנאינו שסו למו
<p class="verse">
44:12 תתננו כצאן מאכל ובגוים זריתנו
<p class="verse">
44:13 תמכר-עמך בלא-הון ולא-רבית במחיריהם
<p class="verse">
44:14 תשימנו חרפה לשכנינו לעג וקלס לסביבותינו
<p class="verse">
44:15 תשימנו משל בגוים מנוד-ראש בל-אמים
<p class="verse">
44:16 כל-היום כלמתי נגדי ובשת פני כסתני
<p class="verse">
44:17 מקול מחרף ומגדף מפני אויב ומתנקם
<p class="verse">
44:18 כל-זאת באתנו ולא שכחנוך ולא-שקרנו בבריתך
<p class="verse">
44:19 לא-נסוג אחור לבנו ותט אשרינו מני ארחך
<p class="verse">
44:20 כי דכיתנו במקום תנים ותכס עלינו בצלמות
<p class="verse">
44:21 אם-שכחנו שם אלהינו ונפרש כפינו לאל זר
<p class="verse">
44:22 הלא אלהים יחקר-זאת כי-הוא ידע תעלמות לב
<p class="verse">
44:23 כי-עליך הרגנו כל-היום נחשבנו כצאן טבחה
<p class="verse">
44:24 עורה למה תישן אדני הקיצה אל-תזנח לנצח
<p class="verse">
44:25 למה-פניך תסתיר תשכח ענינו ולחצנו
<p class="verse">
44:26 כי שחה לעפר נפשנו דבקה לארץ בטננו
<p class="verse">
44:27 קומה עזרתה לנו ופדנו למען חסדך
<p class="verse">
45:1 למנצח על-ששנים לבני-קרח משכיל שיר ידידת
<p class="verse">
45:2 רחש לבי דבר טוב אמר אני מעשי למלך לשוני עט סופר מהיר
<p class="verse">
45:3 יפיפית מבני אדם הוצק חן בשפתותיך על-כן ברכך אלהים לעולם
<p class="verse">
45:4 חגור-חרבך על-ירך גבור הודך והדרך
<p class="verse">
45:5 והדרך צלח רכב על-דבר-אמת וענוה-צדק ותורך נוראות ימינך
<p class="verse">
45:6 חציך שנונים עמים תחתיך יפלו בלב אויבי המלך
<p class="verse">
45:7 כסאך אלהים עולם ועד שבט מישר שבט מלכותך
<p class="verse">
45:8 אהבת צדק ותשנא רשע על-כן משחך אלהים אלהיך שמן ששון מחבריך
<p class="verse">
45:9 מר-ואהלות קציעות כל-בגדתיך מן-היכלי שן מני שמחוך
<p class="verse">
45:10 בנות מלכים ביקרותיך נצבה שגל לימינך בכתם אופיר
<p class="verse">
45:11 שמעי-בת וראי והטי אזנך ושכחי עמך ובית אביך
<p class="verse">
45:12 ויתאו המלך יפיך כי-הוא אדניך והשתחוי-לו
<p class="verse">
45:13 ובת-צר במנחה פניך יחלו עשירי עם
<p class="verse">
45:14 כל-כבודה בת-מלך פנימה ממשבצות זהב לבושה
<p class="verse">
45:15 לרקמות תובל למלך בתולות אחריה רעותיה מובאות לך
<p class="verse">
45:16 תובלנה בשמחת וגיל תבאינה בהיכל מלך
<p class="verse">
45:17 תחת אבתיך יהיו בניך תשיתמו לשרים בכל-הארץ
<p class="verse">
45:18 אזכירה שמך בכל-דר ודר על-כן עמים יהודך לעלם ועד
<p class="verse">
46:1 למנצח לבני-קרח על-עלמות שיר
<p class="verse">
46:2 אלהים לנו מחסה ועז עזרה בצרות נמצא מאד
<p class="verse">
46:3 על-כן לא-נירא בהמיר ארץ ובמוט הרים בלב ימים
<p class="verse">
46:4 יהמו יחמרו מימיו ירעשו-הרים בגאותו סלה
<p class="verse">
46:5 נהר פלגיו ישמחו עיר-אלהים קדש משכני עליון
<p class="verse">
46:6 אלהים בקרבה בל-תמוט יעזרה אלהים לפנות בקר
<p class="verse">
46:7 המו גוים מטו ממלכות נתן בקולו תמוג ארץ
<p class="verse">
46:8 יהוה צבאות עמנו משגב-לנו אלהי יעקב סלה
<p class="verse">
46:9 לכו-חזו מפעלות יהוה אשר-שם שמות בארץ
<p class="verse">
46:10 משבית מלחמות עד-קצה הארץ קשת ישבר וקצץ חנית עגלות ישרף באש
<p class="verse">
46:11 הרפו ודעו כי-אנכי אלהים ארום בגוים ארום בארץ
<p class="verse">
46:12 יהוה צבאות עמנו משגב-לנו אלהי יעקב סלה
<p class="verse">
47:1 למנצח לבני-קרח מזמור
<p class="verse">
47:2 כל-העמים תקעו-כף הריעו לאלהים בקול רנה
<p class="verse">
47:3 כי-יהוה עליון נורא מלך גדול על-כל-הארץ
<p class="verse">
47:4 ידבר עמים תחתינו ולאמים תחת רגלינו
<p class="verse">
47:5 יבחר-לנו את-נחלתנו את גאון יעקב אשר-אהב סלה
<p class="verse">
47:6 עלה אלהים בתרועה יהוה בקול שופר
<p class="verse">
47:7 זמרו אלהים זמרו זמרו למלכנו זמרו
<p class="verse">
47:8 כי מלך כל-הארץ אלהים זמרו משכיל
<p class="verse">
47:9 מלך אלהים על-גוים אלהים ישב על-כסא קדשו
<p class="verse">
47:10 נדיבי עמים נאספו עם אלהי אברהם כי לאלהים מגני-ארץ מאד נעלה
<p class="verse">
48:1 שיר מזמור לבני-קרח
<p class="verse">
48:2 גדול יהוה ומהלל מאד בעיר אלהינו הר-קדשו
<p class="verse">
48:3 יפה נוף משוש כל-הארץ הר-ציון ירכתי צפון קרית מלך רב
<p class="verse">
48:4 אלהים בארמנותיה נודע למשגב
<p class="verse">
48:5 כי-הנה המלכים נועדו עברו יחדו
<p class="verse">
48:6 המה ראו כן תמהו נבהלו נחפזו
<p class="verse">
48:7 רעדה אחזתם שם חיל כיולדה
<p class="verse">
48:8 ברוח קדים תשבר אניות תרשיש
<p class="verse">
48:9 כאשר שמענו כן ראינו בעיר-יהוה צבאות בעיר אלהינו אלהים יכוננה עד-עולם סלה
<p class="verse">
48:10 דמינו אלהים חסדך בקרב היכלך
<p class="verse">
48:11 כשמך אלהים כן תהלתך על-קצוי-ארץ צדק מלאה ימינך
<p class="verse">
48:12 ישמח הר-ציון תגלנה בנות יהודה למען משפטיך
<p class="verse">
48:13 סבו ציון והקיפוה ספרו מגדליה
<p class="verse">
48:14 שיתו לבכם לחילה פסגו ארמנותיה למען תספרו לדור אחרון
<p class="verse">
48:15 כי זה אלהים אלהינו עולם ועד הוא ינהגנו על-מות
<p class="verse">
49:1 למנצח לבני-קרח מזמור
<p class="verse">
49:2 שמעו-זאת כל-העמים האזינו כל-ישבי חלד
<p class="verse">
49:3 גם-בני אדם גם-בני-איש יחד עשיר ואביון
<p class="verse">
49:4 פי ידבר חכמות והגות לבי תבונות
<p class="verse">
49:5 אטה למשל אזני אפתח בכנור חידתי
<p class="verse">
49:6 למה אירא בימי רע עון עקבי יסובני
<p class="verse">
49:7 הבטחים על-חילם וברב עשרם יתהללו
<p class="verse">
49:8 אח לא-פדה יפדה איש לא-יתן לאלהים כפרו
<p class="verse">
49:9 ויקר פדיון נפשם וחדל לעולם
<p class="verse">
49:10 ויחי-עוד לנצח לא יראה השחת
<p class="verse">
49:11 כי יראה חכמים ימותו יחד כסיל ובער יאבדו ועזבו לאחרים חילם
<p class="verse">
49:12 קרבם בתימו לעולם משכנתם לדר ודר קראו בשמותם עלי אדמות
<p class="verse">
49:13 ואדם ביקר בל-ילין נמשל כבהמות נדמו
<p class="verse">
49:14 זה דרכם כסל למו ואחריהם בפיהם ירצו סלה
<p class="verse">
49:15 כצאן לשאול שתו מות ירעם וירדו בם ישרים לבקר וצירם לבלות שאול מזבל לו
<p class="verse">
49:16 אך-אלהים יפדה נפשי מיד-שאול כי יקחני סלה
<p class="verse">
49:17 אל-תירא כי-יעשר איש כי-ירבה כבוד ביתו
<p class="verse">
49:18 כי לא במותו יקח הכל לא-ירד אחריו כבודו
<p class="verse">
49:19 כי-נפשו בחייו יברך ויודך כי-תיטיב לך
<p class="verse">
49:20 תבוא עד-דור אבותיו עד-נצח לא יראו-אור
<p class="verse">
49:21 אדם ביקר ולא יבין נמשל כבהמות נדמו
<p class="verse">
50:1 מזמור לאסף אל אלהים יהוה דבר ויקרא-ארץ ממזרח-שמש עד-מבאו
<p class="verse">
50:2 מציון מכלל-יפי אלהים הופיע
<p class="verse">
50:3 יבא אלהינו ואל-יחרש אש-לפניו תאכל וסביביו נשערה מאד
<p class="verse">
50:4 יקרא אל-השמים מעל ואל-הארץ לדין עמו
<p class="verse">
50:5 אספו-לי חסידי כרתי בריתי עלי-זבח
<p class="verse">
50:6 ויגידו שמים צדקו כי-אלהים שפט הוא סלה
<p class="verse">
50:7 שמעה עמי ואדברה ישראל ואעידה בך אלהים אלהיך אנכי
<p class="verse">
50:8 לא על-זבחיך אוכיחך ועולתיך לנגדי תמיד
<p class="verse">
50:9 לא-אקח מביתך פר ממכלאתיך עתודים
<p class="verse">
50:10 כי-לי כל-חיתו-יער בהמות בהררי-אלף
<p class="verse">
50:11 ידעתי כל-עוף הרים וזיז שדי עמדי
<p class="verse">
50:12 אם-ארעב לא-אמר לך כי-לי תבל ומלאה
<p class="verse">
50:13 האוכל בשר אבירים ודם עתודים אשתה
<p class="verse">
50:14 זבח לאלהים תודה ושלם לעליון נדריך
<p class="verse">
50:15 וקראני ביום צרה אחלצך ותכבדני
<p class="verse">
50:16 ולרשע אמר אלהים מה-לך לספר חקי ותשא בריתי עלי-פיך
<p class="verse">
50:17 ואתה שנאת מוסר ותשלך דברי אחריך
<p class="verse">
50:18 אם-ראית גנב ותרץ עמו ועם מנאפים חלקך
<p class="verse">
50:19 פיך שלחת ברעה ולשונך תצמיד מרמה
<p class="verse">
50:20 תשב באחיך תדבר בבן-אמך תתן-דפי
<p class="verse">
50:21 אלה עשית והחרשתי דמית היות-אהיה כמוך אוכיחך ואערכה לעיניך
<p class="verse">
50:22 בינו-נא זאת שכחי אלוה פן-אטרף ואין מציל
<p class="verse">
50:23 זבח תודה יכבדנני ושם דרך אראנו בישע אלהים
<p class="verse">
51:1 למנצח מזמור לדוד
<p class="verse">
51:2 בבוא-אליו נתן הנביא כאשר-בא אל-בת-שבע
<p class="verse">
51:3 חנני אלהים כחסדך כרב רחמיך מחה פשעי
<p class="verse">
51:4 הרבה כבסני מעוני ומחטאתי טהרני
<p class="verse">
51:5 כי-פשעי אני אדע וחטאתי נגדי תמיד
<p class="verse">
51:6 לך לבדך חטאתי והרע בעיניך עשיתי למען תצדק בדברך תזכה בשפטך
<p class="verse">
51:7 הן-בעוון חוללתי ובחטא יחמתני אמי
<p class="verse">
51:8 הן-אמת חפצת בטחות ובסתם חכמה תודיעני
<p class="verse">
51:9 תחטאני באזוב ואטהר תכבסני ומשלג אלבין
<p class="verse">
51:10 תשמיעני ששון ושמחה תגלנה עצמות דכית
<p class="verse">
51:11 הסתר פניך מחטאי וכל-עונתי מחה
<p class="verse">
51:12 לב טהור ברא-לי אלהים ורוח נכון חדש בקרבי
<p class="verse">
51:13 אל-תשליכני מלפניך ורוח קדשך אל-תקח ממני
<p class="verse">
51:14 השיבה לי ששון ישעך ורוח נדיבה תסמכני
<p class="verse">
51:15 אלמדה פשעים דרכיך וחטאים אליך ישובו
<p class="verse">
51:16 הצילני מדמים אלהים אלהי תשועתי תרנן לשוני צדקתך
<p class="verse">
51:17 אדני שפתי תפתח ופי יגיד תהלתך
<p class="verse">
51:18 כי לא-תחפץ זבח ואתנה עולה לא תרצה
<p class="verse">
51:19 זבחי אלהים רוח נשברה לב-נשבר ונדכה אלהים לא תבזה
<p class="verse">
51:20 היטיבה ברצונך את-ציון תבנה חומות ירושלם
<p class="verse">
51:21 אז תחפץ זבחי-צדק עולה וכליל אז יעלו על-מזבחך פרים
<p class="verse">
52:1 למנצח משכיל לדוד
<p class="verse">
52:2 בבוא דואג האדמי ויגד לשאול ויאמר לו בא דוד אל-בית אחימלך
<p class="verse">
52:3 מה-תתהלל ברעה הגבור חסד אל כל-היום
<p class="verse">
52:4 הוות תחשב לשונך כתער מלטש עשה רמיה
<p class="verse">
52:5 אהבת רע מטוב שקר מדבר צדק סלה
<p class="verse">
52:6 אהבת כל-דברי-בלע לשון מרמה
<p class="verse">
52:7 גם-אל יתצך לנצח יחתך ויסחך מאהל ושרשך מארץ חיים סלה
<p class="verse">
52:8 ויראו צדיקים וייראו ועליו ישחקו
<p class="verse">
52:9 הנה הגבר לא ישים אלהים מעוזו ויבטח ברב עשרו יעז בהותו
<p class="verse">
52:10 ואני כזית רענן בבית אלהים בטחתי בחסד-אלהים עולם ועד
<p class="verse">
52:11 אודך לעולם כי עשית ואקוה שמך כי-טוב נגד חסידיך
<p class="verse">
53:1 למנצח על-מחלת משכיל לדוד
<p class="verse">
53:2 אמר נבל בלבו אין אלהים השחיתו והתעיבו עול אין עשה-טוב
<p class="verse">
53:3 אלהים משמים השקיף על-בני אדם לראות היש משכיל דרש את-אלהים
<p class="verse">
53:4 כלו סג יחדו נאלחו אין עשה-טוב אין גם-אחד
<p class="verse">
53:5 הלא ידעו פעלי און אכלי עמי אכלו לחם אלהים לא קראו
<p class="verse">
53:6 שם פחדו-פחד לא-היה פחד כי-אלהים פזר עצמות חנך הבשתה כי-אלהים מאסם
<p class="verse">
53:7 מי יתן מציון ישעות ישראל בשוב אלהים שבות עמו יגל יעקב ישמח ישראל
<p class="verse">
54:1 למנצח בנגינת משכיל לדוד
<p class="verse">
54:2 בבוא הזיפים ויאמרו לשאול הלא דוד מסתתר עמנו
<p class="verse">
54:3 אלהים בשמך הושיעני ובגבורתך תדינני
<p class="verse">
54:4 אלהים שמע תפלתי האזינה לאמרי-פי
<p class="verse">
54:5 כי זרים קמו עלי ועריצים בקשו נפשי לא שמו אלהים לנגדם סלה
<p class="verse">
54:6 הנה אלהים עזר לי אדני בסמכי נפשי
<p class="verse">
54:7 ישוב הרע לשררי באמתך הצמיתם
<p class="verse">
54:8 בנדבה אזבחה-לך אודה שמך יהוה כי-טוב
<p class="verse">
54:9 כי מכל-צרה הצילני ובאיבי ראתה עיני
<p class="verse">
55:1 למנצח בנגינת משכיל לדוד
<p class="verse">
55:2 האזינה אלהים תפלתי ואל-תתעלם מתחנתי
<p class="verse">
55:3 הקשיבה לי וענני אריד בשיחי ואהימה
<p class="verse">
55:4 מקול אויב מפני עקת רשע כי-ימיטו עלי און ובאף ישטמוני
<p class="verse">
55:5 לבי יחיל בקרבי ואימות מות נפלו עלי
<p class="verse">
55:6 יראה ורעד יבא בי ותכסני פלצות
<p class="verse">
55:7 ואמר מי-יתן-לי אבר כיונה אעופה ואשכנה
<p class="verse">
55:8 הנה ארחיק נדד אלין במדבר סלה
<p class="verse">
55:9 אחישה מפלט לי מרוח סעה מסער
<p class="verse">
55:10 בלע אדני פלג לשונם כי-ראיתי חמס וריב בעיר
<p class="verse">
55:11 יומם ולילה יסובבה על-חומתיה ואון ועמל בקרבה
<p class="verse">
55:12 הוות בקרבה ולא-ימיש מרחבה תך ומרמה
<p class="verse">
55:13 כי לא-אויב יחרפני ואשא לא-משנאי עלי הגדיל ואסתר ממנו
<p class="verse">
55:14 ואתה אנוש כערכי אלופי ומידעי
<p class="verse">
55:15 אשר יחדו נמתיק סוד בבית אלהים נהלך ברגש
<p class="verse">
55:16 ישימות עלימו ירדו שאול חיים כי-רעות במגורם בקרבם
<p class="verse">
55:17 אני אל-אלהים אקרא ויהוה יושיעני
<p class="verse">
55:18 ערב ובקר וצהרים אשיחה ואהמה וישמע קולי
<p class="verse">
55:19 פדה בשלום נפשי מקרב-לי כי-ברבים היו עמדי
<p class="verse">
55:20 ישמע אל ויענם וישב קדם סלה אשר אין חליפות למו ולא יראו אלהים
<p class="verse">
55:21 שלח ידיו בשלמיו חלל בריתו
<p class="verse">
55:22 חלקו מחמאת פיו וקרב-לבו רכו דבריו משמן והמה פתחות
<p class="verse">
55:23 השלך על-יהוה יהבך והוא יכלכלך לא-יתן לעולם מוט לצדיק
<p class="verse">
55:24 ואתה אלהים תורדם לבאר שחת אנשי דמים ומרמה לא-יחצו ימיהם ואני אבטח-בך
<p class="verse">
56:1 למנצח על-יונת אלם רחקים לדוד מכתם באחז אתו פלשתים בגת
<p class="verse">
56:2 חנני אלהים כי-שאפני אנוש כל-היום לחם ילחצני
<p class="verse">
56:3 שאפו שוררי כל-היום כי-רבים לחמים לי מרום
<p class="verse">
56:4 יום אירא אני אליך אבטח
<p class="verse">
56:5 באלהים אהלל דברו באלהים בטחתי לא אירא מה-יעשה בשר לי
<p class="verse">
56:6 כל-היום דברי יעצבו עלי כל-מחשבתם לרע
<p class="verse">
56:7 יגורו יצפינו המה עקבי ישמרו כאשר קוו נפשי
<p class="verse">
56:8 על-און פלט-למו באף עמים הורד אלהים
<p class="verse">
56:9 נדי ספרתה אתה שימה דמעתי בנאדך הלא בספרתך
<p class="verse">
56:10 אז ישובו אויבי אחור ביום אקרא זה-ידעתי כי-אלהים לי
<p class="verse">
56:11 באלהים אהלל דבר ביהוה אהלל דבר
<p class="verse">
56:12 באלהים בטחתי לא אירא מה-יעשה אדם לי
<p class="verse">
56:13 עלי אלהים נדריך אשלם תודת לך
<p class="verse">
56:14 כי הצלת נפשי ממות הלא רגלי מדחי להתהלך לפני אלהים באור החיים
<p class="verse">
57:1 למנצח אל-תשחת לדוד מכתם בברחו מפני-שאול במערה
<p class="verse">
57:2 חנני אלהים חנני כי בך חסיה נפשי ובצל-כנפיך אחסה עד יעבר הוות
<p class="verse">
57:3 אקרא לאלהים עליון לאל גמר עלי
<p class="verse">
57:4 ישלח משמים ויושיעני חרף שאפי סלה ישלח אלהים חסדו ואמתו
<p class="verse">
57:5 נפשי בתוך לבאם אשכבה להטים בני-אדם שניהם חנית וחצים ולשונם חרב חדה
<p class="verse">
57:6 רומה על-השמים אלהים על כל-הארץ כבודך
<p class="verse">
57:7 רשת הכינו לפעמי כפף נפשי כרו לפני שיחה נפלו בתוכה סלה
<p class="verse">
57:8 נכון לבי אלהים נכון לבי אשירה ואזמרה
<p class="verse">
57:9 עורה כבודי עורה הנבל וכנור אעירה שחר
<p class="verse">
57:10 אודך בעמים אדני אזמרך בל-אמים
<p class="verse">
57:11 כי-גדל עד-שמים חסדך ועד-שחקים אמתך
<p class="verse">
57:12 רומה על-שמים אלהים על כל-הארץ כבודך
<p class="verse">
58:1 למנצח אל-תשחת לדוד מכתם
<p class="verse">
58:2 האמנם אלם צדק תדברון מישרים תשפטו בני אדם
<p class="verse">
58:3 אף-בלב עולת תפעלון בארץ חמס ידיכם תפלסון
<p class="verse">
58:4 זרו רשעים מרחם תעו מבטן דברי כזב
<p class="verse">
58:5 חמת-למו כדמות חמת-נחש כמו-פתן חרש יאטם אזנו
<p class="verse">
58:6 אשר לא-ישמע לקול מלחשים חובר חברים מחכם
<p class="verse">
58:7 אלהים הרס-שנימו בפימו מלתעות כפירים נתץ יהוה
<p class="verse">
58:8 ימאסו כמו-מים יתהלכו-למו ידרך חצו כמו יתמללו
<p class="verse">
58:9 כמו שבלול תמס יהלך נפל אשת בל-חזו שמש
<p class="verse">
58:10 בטרם יבינו סירתיכם אטד כמו-חי כמו-חרון ישערנו
<p class="verse">
58:11 ישמח צדיק כי-חזה נקם פעמיו ירחץ בדם הרשע
<p class="verse">
58:12 ויאמר אדם אך-פרי לצדיק אך יש-אלהים שפטים בארץ
<p class="verse">
59:1 למנצח אל-תשחת לדוד מכתם בשלח שאול וישמרו את-הבית להמיתו
<p class="verse">
59:2 הצילני מאיבי אלהי ממתקוממי תשגבני
<p class="verse">
59:3 הצילני מפעלי און ומאנשי דמים הושיעני
<p class="verse">
59:4 כי הנה ארבו לנפשי יגורו עלי עזים לא-פשעי ולא-חטאתי יהוה
<p class="verse">
59:5 בלי-עון ירוצון ויכוננו עורה לקראתי וראה
<p class="verse">
59:6 ואתה יהוה-אלהים צבאות אלהי ישראל הקיצה לפקד כל-הגוים אל-תחן כל-בגדי און סלה
<p class="verse">
59:7 ישובו לערב יהמו ככלב ויסובבו עיר
<p class="verse">
59:8 הנה יביעון בפיהם חרבות בשפתותיהם כי-מי שמע
<p class="verse">
59:9 ואתה יהוה תשחק-למו תלעג לכל-גוים
<p class="verse">
59:10 עזו אליך אשמרה כי-אלהים משגבי
<p class="verse">
59:11 אלהי חסדו יקדמני אלהים יראני בשררי
<p class="verse">
59:12 אל-תהרגם פן-ישכחו עמי הניעמו בחילך והורידמו מגננו אדני
<p class="verse">
59:13 חטאת-פימו דבר-שפתימו וילכדו בגאונם ומאלה ומכחש יספרו
<p class="verse">
59:14 כלה בחמה כלה ואינמו וידעו כי-אלהים משל ביעקב לאפסי הארץ סלה
<p class="verse">
59:15 וישובו לערב יהמו ככלב ויסובבו עיר
<p class="verse">
59:16 המה ינועון לאכל אם-לא ישבעו וילינו
<p class="verse">
59:17 ואני אשיר עזך וארנן לבקר חסדך כי-היית משגב לי ומנוס ביום צר-לי
<p class="verse">
59:18 עזי אליך אזמרה כי-אלהים משגבי אלהי חסדי
<p class="verse">
60:1 למנצח על-שושן עדות מכתם לדוד ללמד
<p class="verse">
60:2 בהצותו את ארם נהרים ואת-ארם צובה וישב יואב ויך את-אדום בגיא-מלח שנים עשר אלף
<p class="verse">
60:3 אלהים זנחתנו פרצתנו אנפת תשובב לנו
<p class="verse">
60:4 הרעשתה ארץ פצמתה רפה שבריה כי-מטה
<p class="verse">
60:5 הראיתה עמך קשה השקיתנו יין תרעלה
<p class="verse">
60:6 נתתה ליראיך נס להתנוסס מפני קשט סלה
<p class="verse">
60:7 למען יחלצון ידידיך הושיעה ימינך ועננו
<p class="verse">
60:8 אלהים דבר בקדשו אעלזה אחלקה שכם ועמק סכות אמדד
<p class="verse">
60:9 לי גלעד ולי מנשה ואפרים מעוז ראשי יהודה מחקקי
<p class="verse">
60:10 מואב סיר רחצי על-אדום אשליך נעלי עלי פלשת התרעעי
<p class="verse">
60:11 מי יבלני עיר מצור מי נחני עד-אדום
<p class="verse">
60:12 הלא-אתה אלהים זנחתנו ולא-תצא אלהים בצבאותינו
<p class="verse">
60:13 הבה-לנו עזרת מצר ושוא תשועת אדם
<p class="verse">
60:14 באלהים נעשה-חיל והוא יבוס צרינו
<p class="verse">
61:1 למנצח על-נגינת לדוד
<p class="verse">
61:2 שמעה אלהים רנתי הקשיבה תפלתי
<p class="verse">
61:3 מקצה הארץ אליך אקרא בעטף לבי בצור-ירום ממני תנחני
<p class="verse">
61:4 כי-היית מחסה לי מגדל-עז מפני אויב
<p class="verse">
61:5 אגורה באהלך עולמים אחסה בסתר כנפיך סלה
<p class="verse">
61:6 כי-אתה אלהים שמעת לנדרי נתת ירשת יראי שמך
<p class="verse">
61:7 ימים על-ימי-מלך תוסיף שנותיו כמו-דר ודר
<p class="verse">
61:8 ישב עולם לפני אלהים חסד ואמת מן ינצרהו
<p class="verse">
61:9 כן אזמרה שמך לעד לשלמי נדרי יום יום
<p class="verse">
62:1 למנצח על-ידותון מזמור לדוד
<p class="verse">
62:2 אך אל-אלהים דומיה נפשי ממנו ישועתי
<p class="verse">
62:3 אך-הוא צורי וישועתי משגבי לא-אמוט רבה
<p class="verse">
62:4 עד-אנה תהותתו על איש תרצחו כלכם כקיר נטוי גדר הדחויה
<p class="verse">
62:5 אך משאתו יעצו להדיח ירצו כזב בפיו יברכו ובקרבם יקללו-סלה
<p class="verse">
62:6 אך לאלהים דומי נפשי כי-ממנו תקותי
<p class="verse">
62:7 אך-הוא צורי וישועתי משגבי לא אמוט
<p class="verse">
62:8 על-אלהים ישעי וכבודי צור-עזי מחסי באלהים
<p class="verse">
62:9 בטחו בו בכל-עת עם שפכו-לפניו לבבכם אלהים מחסה-לנו סלה
<p class="verse">
62:10 אך הבל בני-אדם כזב בני איש במאזנים לעלות המה מהבל יחד
<p class="verse">
62:11 אל-תבטחו בעשק ובגזל אל-תהבלו חיל כי-ינוב אל-תשיתו לב
<p class="verse">
62:12 אחת דבר אלהים שתים-זו שמעתי כי עז לאלהים
<p class="verse">
62:13 ולך-אדני חסד כי-אתה תשלם לאיש כמעשהו
<p class="verse">
63:1 מזמור לדוד בהיותו במדבר יהודה
<p class="verse">
63:2 אלהים אלי אתה אשחרך צמאה לך נפשי כמה לך בשרי בארץ-ציה ועיף בלי-מים
<p class="verse">
63:3 כן בקדש חזיתיך לראות עזך וכבודך
<p class="verse">
63:4 כי-טוב חסדך מחיים שפתי ישבחונך
<p class="verse">
63:5 כן אברכך בחיי בשמך אשא כפי
<p class="verse">
63:6 כמו חלב ודשן תשבע נפשי ושפתי רננות יהלל-פי
<p class="verse">
63:7 אם-זכרתיך על-יצועי באשמרות אהגה-בך
<p class="verse">
63:8 כי-היית עזרתה לי ובצל כנפיך ארנן
<p class="verse">
63:9 דבקה נפשי אחריך בי תמכה ימינך
<p class="verse">
63:10 והמה לשואה יבקשו נפשי יבאו בתחתיות הארץ
<p class="verse">
63:11 יגירהו על-ידי-חרב מנת שעלים יהיו
<p class="verse">
63:12 והמלך ישמח באלהים יתהלל כל-הנשבע בו כי יסכר פי דוברי-שקר
<p class="verse">
64:1 למנצח מזמור לדוד
<p class="verse">
64:2 שמע-אלהים קולי בשיחי מפחד אויב תצר חיי
<p class="verse">
64:3 תסתירני מסוד מרעים מרגשת פעלי און
<p class="verse">
64:4 אשר שננו כחרב לשונם דרכו חצם דבר מר
<p class="verse">
64:5 לירות במסתרים תם פתאם ירהו ולא ייראו
<p class="verse">
64:6 יחזקו-למו דבר רע יספרו לטמון מוקשים אמרו מי יראה-למו
<p class="verse">
64:7 יחפשו-עולת תמנו חפש מחפש וקרב איש ולב עמק
<p class="verse">
64:8 וירם אלהים חץ פתאום היו מכותם
<p class="verse">
64:9 ויכשילוהו עלימו לשונם יתנדדו כל-ראה בם
<p class="verse">
64:10 וייראו כל-אדם ויגידו פעל אלהים ומעשהו השכילו
<p class="verse">
64:11 ישמח צדיק ביהוה וחסה בו ויתהללו כל-ישרי-לב
<p class="verse">
65:1 למנצח מזמור לדוד שיר
<p class="verse">
65:2 לך דמיה תהלה אלהים בציון ולך ישלם-נדר
<p class="verse">
65:3 שמע תפלה עדיך כל-בשר יבאו
<p class="verse">
65:4 דברי עונת גברו מני פשעינו אתה תכפרם
<p class="verse">
65:5 אשרי תבחר ותקרב ישכן חצריך נשבעה בטוב ביתך קדש היכלך
<p class="verse">
65:6 נוראות בצדק תעננו אלהי ישענו מבטח כל-קצוי-ארץ וים רחקים
<p class="verse">
65:7 מכין הרים בכחו נאזר בגבורה
<p class="verse">
65:8 משביח שאון ימים שאון גליהם והמון לאמים
<p class="verse">
65:9 וייראו ישבי קצות מאותתיך מוצאי-בקר וערב תרנין
<p class="verse">
65:10 פקדת הארץ ותשקקה רבת תעשרנה פלג אלהים מלא מים תכין דגנם כי-כן תכינה
<p class="verse">
65:11 תלמיה רוה נחת גדודיה ברביבים תמגגנה צמחה תברך
<p class="verse">
65:12 עטרת שנת טובתך ומעגליך ירעפון דשן
<p class="verse">
65:13 ירעפו נאות מדבר וגיל גבעות תחגרנה
<p class="verse">
65:14 לבשו כרים הצאן ועמקים יעטפו-בר יתרועעו אף-ישירו
<p class="verse">
66:1 למנצח שיר מזמור הריעו לאלהים כל-הארץ
<p class="verse">
66:2 זמרו כבוד-שמו שימו כבוד תהלתו
<p class="verse">
66:3 אמרו לאלהים מה-נורא מעשיך ברב עזך יכחשו לך איביך
<p class="verse">
66:4 כל-הארץ ישתחוו לך ויזמרו-לך יזמרו שמך סלה
<p class="verse">
66:5 לכו וראו מפעלות אלהים נורא עלילה על-בני אדם
<p class="verse">
66:6 הפך ים ליבשה בנהר יעברו ברגל שם נשמחה-בו
<p class="verse">
66:7 משל בגבורתו עולם עיניו בגוים תצפינה הסוררים אל-ירימו למו סלה
<p class="verse">
66:8 ברכו עמים אלהינו והשמיעו קול תהלתו
<p class="verse">
66:9 השם נפשנו בחיים ולא-נתן למוט רגלנו
<p class="verse">
66:10 כי-בחנתנו אלהים צרפתנו כצרף-כסף
<p class="verse">
66:11 הבאתנו במצודה שמת מועקה במתנינו
<p class="verse">
66:12 הרכבת אנוש לראשנו באנו-באש ובמים ותוציאנו לרויה
<p class="verse">
66:13 אבוא ביתך בעולות אשלם לך נדרי
<p class="verse">
66:14 אשר-פצו שפתי ודבר-פי בצר-לי
<p class="verse">
66:15 עלות מחים אעלה-לך עם-קטרת אילים אעשה בקר עם-עתודים סלה
<p class="verse">
66:16 לכו-שמעו ואספרה כל-יראי אלהים אשר עשה לנפשי
<p class="verse">
66:17 אליו פי-קראתי ורומם תחת לשוני
<p class="verse">
66:18 און אם-ראיתי בלבי לא ישמע אדני
<p class="verse">
66:19 אכן שמע אלהים הקשיב בקול תפלתי
<p class="verse">
66:20 ברוך אלהים אשר לא-הסיר תפלתי וחסדו מאתי
<p class="verse">
67:1 למנצח בנגינת מזמור שיר
<p class="verse">
67:2 אלהים יחננו ויברכנו יאר פניו אתנו סלה
<p class="verse">
67:3 לדעת בארץ דרכך בכל-גוים ישועתך
<p class="verse">
67:4 יודוך עמים אלהים יודוך עמים כלם
<p class="verse">
67:5 ישמחו וירננו לאמים כי-תשפט עמים מישור ולאמים בארץ תנחם סלה
<p class="verse">
67:6 יודוך עמים אלהים יודוך עמים כלם
<p class="verse">
67:7 ארץ נתנה יבולה יברכנו אלהים אלהינו
<p class="verse">
67:8 יברכנו אלהים וייראו אתו כל-אפסי-ארץ
<p class="verse">
68:1 למנצח לדוד מזמור שיר
<p class="verse">
68:2 יקום אלהים יפוצו אויביו וינוסו משנאיו מפניו
<p class="verse">
68:3 כהנדף עשן תנדף כהמס דונג מפני-אש יאבדו רשעים מפני אלהים
<p class="verse">
68:4 וצדיקים ישמחו יעלצו לפני אלהים וישישו בשמחה
<p class="verse">
68:5 שירו לאלהים זמרו שמו סלו לרכב בערבות ביה שמו ועלזו לפניו
<p class="verse">
68:6 אבי יתומים ודין אלמנות אלהים במעון קדשו
<p class="verse">
68:7 אלהים מושיב יחידים ביתה מוציא אסירים בכושרות אך סוררים שכנו צחיחה
<p class="verse">
68:8 אלהים בצאתך לפני עמך בצעדך בישימון סלה
<p class="verse">
68:9 ארץ רעשה אף-שמים נטפו מפני אלהים זה סיני מפני אלהים אלהי ישראל
<p class="verse">
68:10 גשם נדבות תניף אלהים נחלתך ונלאה אתה כוננתה
<p class="verse">
68:11 חיתך ישבו-בה תכין בטובתך לעני אלהים
<p class="verse">
68:12 אדני יתן-אמר המבשרות צבא רב
<p class="verse">
68:13 מלכי צבאות ידדון ידדון ונות בית תחלק שלל
<p class="verse">
68:14 אם-תשכבון בין שפתים כנפי יונה נחפה בכסף ואברותיה בירקרק חרוץ
<p class="verse">
68:15 בפרש שדי מלכים בה תשלג בצלמון
<p class="verse">
68:16 הר-אלהים הר-בשן הר גבננים הר-בשן
<p class="verse">
68:17 למה תרצדון הרים גבננים ההר חמד אלהים לשבתו אף-יהוה ישכן לנצח
<p class="verse">
68:18 רכב אלהים רבתים אלפי שנאן אדני בם סיני בקדש
<p class="verse">
68:19 עלית למרום שבית שבי לקחת מתנות באדם ואף סוררים לשכן יה אלהים
<p class="verse">
68:20 ברוך אדני יום יום יעמס-לנו האל ישועתנו סלה
<p class="verse">
68:21 האל לנו אל למושעות וליהוה אדני למות תוצאות
<p class="verse">
68:22 אך-אלהים ימחץ ראש איביו קדקד שער מתהלך באשמיו
<p class="verse">
68:23 אמר אדני מבשן אשיב אשיב ממצלות ים
<p class="verse">
68:24 למען תמחץ רגלך בדם לשון כלביך מאיבים מנהו
<p class="verse">
68:25 ראו הליכותיך אלהים הליכות אלי מלכי בקדש
<p class="verse">
68:26 קדמו שרים אחר נגנים בתוך עלמות תופפות
<p class="verse">
68:27 במקהלות ברכו אלהים יהוה ממקור ישראל
<p class="verse">
68:28 שם בנימן צעיר רדם שרי יהודה רגמתם שרי זבלון שרי נפתלי
<p class="verse">
68:29 צוה אלהיך עזך עוזה אלהים זו פעלת לנו
<p class="verse">
68:30 מהיכלך על-ירושלם לך יובילו מלכים שי
<p class="verse">
68:31 גער חית קנה עדת אבירים בעגלי עמים מתרפס ברצי-כסף בזר עמים קרבות יחפצו
<p class="verse">
68:32 יאתיו חשמנים מני מצרים כוש תריץ ידיו לאלהים
<p class="verse">
68:33 ממלכות הארץ שירו לאלהים זמרו אדני סלה
<p class="verse">
68:34 לרכב בשמי שמי-קדם הן יתן בקולו קול עז
<p class="verse">
68:35 תנו עז לאלהים על-ישראל גאותו ועזו בשחקים
<p class="verse">
68:36 נורא אלהים ממקדשיך אל ישראל הוא נתן עז ותעצמות לעם ברוך אלהים
<p class="verse">
69:1 למנצח על-שושנים לדוד
<p class="verse">
69:2 הושיעני אלהים כי באו מים עד-נפש
<p class="verse">
69:3 טבעתי ביון מצולה ואין מעמד באתי במעמקי-מים ושבלת שטפתני
<p class="verse">
69:4 יגעתי בקראי נחר גרוני כלו עיני מיחל לאלהי
<p class="verse">
69:5 רבו משערות ראשי שנאי חנם עצמו מצמיתי איבי שקר אשר לא-גזלתי אז אשיב
<p class="verse">
69:6 אלהים אתה ידעת לאולתי ואשמותי ממך לא-נכחדו
<p class="verse">
69:7 אל-יבשו בי קויך אדני יהוה צבאות אל-יכלמו בי מבקשיך אלהי ישראל
<p class="verse">
69:8 כי-עליך נשאתי חרפה כסתה כלמה פני
<p class="verse">
69:9 מוזר הייתי לאחי ונכרי לבני אמי
<p class="verse">
69:10 כי-קנאת ביתך אכלתני וחרפות חורפיך נפלו עלי
<p class="verse">
69:11 ואבכה בצום נפשי ותהי לחרפות לי
<p class="verse">
69:12 ואתנה לבושי שק ואהי להם למשל
<p class="verse">
69:13 ישיחו בי ישבי שער ונגינות שותי שכר
<p class="verse">
69:14 ואני תפלתי-לך יהוה עת רצון אלהים ברב-חסדך ענני באמת ישעך
<p class="verse">
69:15 הצילני מטיט ואל-אטבעה אנצלה משנאי וממעמקי-מים
<p class="verse">
69:16 אל-תשטפני שבלת מים ואל-תבלעני מצולה ואל-תאטר-עלי באר פיה
<p class="verse">
69:17 ענני יהוה כי-טוב חסדך כרב רחמיך פנה אלי
<p class="verse">
69:18 ואל-תסתר פניך מעבדך כי-צר-לי מהר ענני
<p class="verse">
69:19 קרבה אל-נפשי גאלה למען איבי פדני
<p class="verse">
69:20 אתה ידעת חרפתי ובשתי וכלמתי נגדך כל-צוררי
<p class="verse">
69:21 חרפה שברה לבי ואנושה ואקוה לנוד ואין ולמנחמים ולא מצאתי
<p class="verse">
69:22 ויתנו בברותי ראש ולצמאי ישקוני חמץ
<p class="verse">
69:23 יהי-שלחנם לפניהם לפח ולשלומים למוקש
<p class="verse">
69:24 תחשכנה עיניהם מראות ומתניהם תמיד המעד
<p class="verse">
69:25 שפך-עליהם זעמך וחרון אפך ישיגם
<p class="verse">
69:26 תהי-טירתם נשמה באהליהם אל-יהי ישב
<p class="verse">
69:27 כי-אתה אשר-הכית רדפו ואל-מכאוב חלליך יספרו
<p class="verse">
69:28 תנה-עון על-עונם ואל-יבאו בצדקתך
<p class="verse">
69:29 ימחו מספר חיים ועם צדיקים אל-יכתבו
<p class="verse">
69:30 ואני עני וכואב ישועתך אלהים תשגבני
<p class="verse">
69:31 אהללה שם-אלהים בשיר ואגדלנו בתודה
<p class="verse">
69:32 ותיטב ליהוה משור פר מקרן מפריס
<p class="verse">
69:33 ראו ענוים ישמחו דרשי אלהים ויחי לבבכם
<p class="verse">
69:34 כי-שמע אל-אביונים יהוה ואת-אסיריו לא בזה
<p class="verse">
69:35 יהללוהו שמים וארץ ימים וכל-רמש בם
<p class="verse">
69:36 כי אלהים יושיע ציון ויבנה ערי יהודה וישבו שם וירשוה
<p class="verse">
69:37 וזרע עבדיו ינחלוה ואהבי שמו ישכנו-בה
<p class="verse">
70:1 למנצח לדוד להזכיר
<p class="verse">
70:2 אלהים להצילני יהוה לעזרתי חושה
<p class="verse">
70:3 יבשו ויחפרו מבקשי נפשי יסגו אחור ויכלמו חפצי רעתי
<p class="verse">
70:4 ישובו על-עקב בשתם האמרים האח האח
<p class="verse">
70:5 ישישו וישמחו בך כל-מבקשיך ויאמרו תמיד יגדל אלהים אהבי ישועתך
<p class="verse">
70:6 ואני עני ואביון אלהים חושה-לי עזרי ומפלטי אתה יהוה אל-תאחר
<p class="verse">
71:1 בך-יהוה חסיתי אל-אבושה לעולם
<p class="verse">
71:2 בצדקתך תצילני ותפלטני הטה-אלי אזנך והושיעני
<p class="verse">
71:3 היה לי לצור מעון לבוא תמיד צוית להושיעני כי-סלעי ומצודתי אתה
<p class="verse">
71:4 אלהי פלטני מיד רשע מכף מעול וחומץ
<p class="verse">
71:5 כי-אתה תקותי אדני יהוה מבטחי מנעורי
<p class="verse">
71:6 עליך נסמכתי מבטן ממעי אמי אתה גוזי בך תהלתי תמיד
<p class="verse">
71:7 כמופת הייתי לרבים ואתה מחסי-עז
<p class="verse">
71:8 ימלא פי תהלתך כל-היום תפארתך
<p class="verse">
71:9 אל-תשליכני לעת זקנה ככלות כחי אל-תעזבני
<p class="verse">
71:10 כי-אמרו אויבי לי ושמרי נפשי נועצו יחדו
<p class="verse">
71:11 לאמר אלהים עזבו רדפו ותפשוהו כי-אין מציל
<p class="verse">
71:12 אלהים אל-תרחק ממני אלהי לעזרתי חישה
<p class="verse">
71:13 יבשו יכלו שטני נפשי יעטו חרפה וכלמה מבקשי רעתי
<p class="verse">
71:14 ואני תמיד איחל והוספתי על-כל-תהלתך
<p class="verse">
71:15 פי יספר צדקתך כל-היום תשועתך כי לא ידעתי ספרות
<p class="verse">
71:16 אבוא בגברות אדני יהוה אזכיר צדקתך לבדך
<p class="verse">
71:17 אלהים למדתני מנעורי ועד-הנה אגיד נפלאותיך
<p class="verse">
71:18 וגם עד-זקנה ושיבה אלהים אל-תעזבני עד-אגיד זרועך לדור לכל-יבוא גבורתך
<p class="verse">
71:19 וצדקתך אלהים עד-מרום אשר-עשית גדלות אלהים מי כמוך
<p class="verse">
71:20 אשר הראיתנו צרות רבות ורעות תשוב תחיינו ומתהמות הארץ תשוב תעלני
<p class="verse">
71:21 תרב גדלתי ותסב תנחמני
<p class="verse">
71:22 גם-אני אודך בכלי-נבל אמתך אלהי אזמרה לך בכנור קדוש ישראל
<p class="verse">
71:23 תרננה שפתי כי אזמרה-לך ונפשי אשר פדית
<p class="verse">
71:24 גם-לשוני כל-היום תהגה צדקתך כי-בשו כי-חפרו מבקשי רעתי
<p class="verse">
72:1 לשלמה אלהים משפטיך למלך תן וצדקתך לבן-מלך
<p class="verse">
72:2 ידין עמך בצדק וענייך במשפט
<p class="verse">
72:3 ישאו הרים שלום לעם וגבעות בצדקה
<p class="verse">
72:4 ישפט עניי-עם יושיע לבני אביון וידכא עושק
<p class="verse">
72:5 ייראוך עם-שמש ולפני ירח דור דורים
<p class="verse">
72:6 ירד כמטר על-גז כרביבים זרזיף ארץ
<p class="verse">
72:7 יפרח-בימיו צדיק ורב שלום עד-בלי ירח
<p class="verse">
72:8 וירד מים עד-ים ומנהר עד-אפסי-ארץ
<p class="verse">
72:9 לפניו יכרעו ציים ואיביו עפר ילחכו
<p class="verse">
72:10 מלכי תרשיש ואיים מנחה ישיבו מלכי שבא וסבא אשכר יקריבו
<p class="verse">
72:11 וישתחוו-לו כל-מלכים כל-גוים יעבדוהו
<p class="verse">
72:12 כי-יציל אביון משוע ועני ואין-עזר לו
<p class="verse">
72:13 יחס על-דל ואביון ונפשות אביונים יושיע
<p class="verse">
72:14 מתוך ומחמס יגאל נפשם וייקר דמם בעיניו
<p class="verse">
72:15 ויחי ויתן-לו מזהב שבא ויתפלל בעדו תמיד כל-היום יברכנהו
<p class="verse">
72:16 יהי פסת-בר בארץ בראש הרים ירעש כלבנון פריו ויציצו מעיר כעשב הארץ
<p class="verse">
72:17 יהי שמו לעולם לפני-שמש ינין שמו ויתברכו בו כל-גוים יאשרוהו
<p class="verse">
72:18 ברוך יהוה אלהים אלהי ישראל עשה נפלאות לבדו
<p class="verse">
72:19 וברוך שם כבודו לעולם וימלא כבודו את-כל הארץ אמן ואמן
<p class="verse">
72:20 כלו תפלות דוד בן-ישי
<p class="verse">
73:1 מזמור לאסף אך טוב לישראל אלהים לברי לבב
<p class="verse">
73:2 ואני כמעט נטוי רגלי כאין שפכה אשרי
<p class="verse">
73:3 כי-קנאתי בהוללים שלום רשעים אראה
<p class="verse">
73:4 כי אין חרצבות למותם ובריא אולם
<p class="verse">
73:5 בעמל אנוש אינמו ועם-אדם לא ינגעו
<p class="verse">
73:6 לכן ענקתמו גאוה יעטף-שית חמס למו
<p class="verse">
73:7 יצא מחלב עינמו עברו משכיות לבב
<p class="verse">
73:8 ימיקו וידברו ברע עשק ממרום ידברו
<p class="verse">
73:9 שתו בשמים פיהם ולשונם תהלך בארץ
<p class="verse">
73:10 לכן ישיב עמו הלם ומי מלא ימצו למו
<p class="verse">
73:11 ואמרו איכה ידע-אל ויש דעה בעליון
<p class="verse">
73:12 הנה-אלה רשעים ושלוי עולם השגו-חיל
<p class="verse">
73:13 אך-ריק זכיתי לבבי וארחץ בנקיון כפי
<p class="verse">
73:14 ואהי נגוע כל-היום ותוכחתי לבקרים
<p class="verse">
73:15 אם-אמרתי אספרה כמו הנה דור בניך בגדתי
<p class="verse">
73:16 ואחשבה לדעת זאת עמל היא בעיני
<p class="verse">
73:17 עד-אבוא אל-מקדשי-אל אבינה לאחריתם
<p class="verse">
73:18 אך בחלקות תשית למו הפלתם למשואות
<p class="verse">
73:19 איך היו לשמה כרגע ספו תמו מן-בלהות
<p class="verse">
73:20 כחלום מהקיץ אדני בעיר צלמם תבזה
<p class="verse">
73:21 כי יתחמץ לבבי וכליותי אשתונן
<p class="verse">
73:22 ואני-בער ולא אדע בהמות הייתי עמך
<p class="verse">
73:23 ואני תמיד עמך אחזת ביד-ימיני
<p class="verse">
73:24 בעצתך תנחני ואחר כבוד תקחני
<p class="verse">
73:25 מי-לי בשמים ועמך לא-חפצתי בארץ
<p class="verse">
73:26 כלה שארי ולבבי צור-לבבי וחלקי אלהים לעולם
<p class="verse">
73:27 כי-הנה רחקיך יאבדו הצמתה כל-זונה ממך
<p class="verse">
73:28 ואני קרבת אלהים לי-טוב שתי באדני יהוה מחסי לספר כל-מלאכותיך
<p class="verse">
74:1 משכיל לאסף למה אלהים זנחת לנצח יעשן אפך בצאן מרעיתך
<p class="verse">
74:2 זכר עדתך קנית קדם גאלת שבט נחלתך הר-ציון זה שכנת בו
<p class="verse">
74:3 הרימה פעמיך למשאות נצח כל-הרע אויב בקדש
<p class="verse">
74:4 שאגו צרריך בקרב מועדך שמו אותתם אתות
<p class="verse">
74:5 יודע כמביא למעלה בסבך-עץ קרדמות
<p class="verse">
74:6 ועת פתוחיה יחד בכשיל וכילפת יהלמון
<p class="verse">
74:7 שלחו באש מקדשך לארץ חללו משכן-שמך
<p class="verse">
74:8 אמרו בלבם נינם יחד שרפו כל-מועדי-אל בארץ
<p class="verse">
74:9 אותתינו לא ראינו אין-עוד נביא ולא-אתנו ידע עד-מה
<p class="verse">
74:10 עד-מתי אלהים יחרף צר ינאץ אויב שמך לנצח
<p class="verse">
74:11 למה תשיב ידך וימינך מקרב חוקך כלה
<p class="verse">
74:12 ואלהים מלכי מקדם פעל ישועות בקרב הארץ
<p class="verse">
74:13 אתה פוררת בעזך ים שברת ראשי תנינים על-המים
<p class="verse">
74:14 אתה רצצת ראשי לויתן תתננו מאכל לעם לציים
<p class="verse">
74:15 אתה בקעת מעין ונחל אתה הובשת נהרות איתן
<p class="verse">
74:16 לך יום אף-לך לילה אתה הכינות מאור ושמש
<p class="verse">
74:17 אתה הצבת כל-גבולות ארץ קיץ וחרף אתה יצרתם
<p class="verse">
74:18 זכר-זאת אויב חרף יהוה ועם נבל נאצו שמך
<p class="verse">
74:19 אל-תתן לחית נפש תורך חית ענייך אל-תשכח לנצח
<p class="verse">
74:20 הבט לברית כי מלאו מחשכי-ארץ נאות חמס
<p class="verse">
74:21 אל-ישב דך נכלם עני ואביון יהללו שמך
<p class="verse">
74:22 קומה אלהים ריבה ריבך זכר חרפתך מני-נבל כל-היום
<p class="verse">
74:23 אל-תשכח קול צרריך שאון קמיך עלה תמיד
<p class="verse">
75:1 למנצח אל-תשחת מזמור לאסף שיר
<p class="verse">
75:2 הודינו לך אלהים הודינו וקרוב שמך ספרו נפלאותיך
<p class="verse">
75:3 כי אקח מועד אני מישרים אשפט
<p class="verse">
75:4 נמגים ארץ וכל-ישביה אנכי תכנתי עמודיה סלה
<p class="verse">
75:5 אמרתי להוללים אל-תהלו ולרשעים אל-תרימו קרן
<p class="verse">
75:6 אל-תרימו למרום קרנכם תדברו בצואר עתק
<p class="verse">
75:7 כי לא ממוצא וממערב ולא ממדבר הרים
<p class="verse">
75:8 כי-אלהים שפט זה ישפיל וזה ירים
<p class="verse">
75:9 כי כוס ביד-יהוה ויין חמר מלא מסך ויגר מזה אך-שמריה ימצו ישתו כל רשעי-ארץ
<p class="verse">
75:10 ואני אגיד לעלם אזמרה לאלהי יעקב
<p class="verse">
75:11 וכל-קרני רשעים אגדע תרוממנה קרנות צדיק
<p class="verse">
76:1 למנצח בנגינת מזמור לאסף שיר
<p class="verse">
76:2 נודע ביהודה אלהים בישראל גדול שמו
<p class="verse">
76:3 ויהי בשלם סכו ומעונתו בציון
<p class="verse">
76:4 שמה שבר רשפי-קשת מגן וחרב ומלחמה סלה
<p class="verse">
76:5 נאור אתה אדיר מהררי-טרף
<p class="verse">
76:6 אשתוללו אבירי לב נמו שנתם ולא-מצאו כל-אנשי-חיל ידיהם
<p class="verse">
76:7 מגערתך אלהי יעקב נרדם ורכב וסוס
<p class="verse">
76:8 אתה נורא אתה ומי-יעמד לפניך מאז אפך
<p class="verse">
76:9 משמים השמעת דין ארץ יראה ושקטה
<p class="verse">
76:10 בקום-למשפט אלהים להושיע כל-ענוי-ארץ סלה
<p class="verse">
76:11 כי-חמת אדם תודך שארית חמת תחגר
<p class="verse">
76:12 נדרו ושלמו ליהוה אלהיכם כל-סביביו יובילו שי למורא
<p class="verse">
76:13 יבצר רוח נגידים נורא למלכי-ארץ
<p class="verse">
77:1 למנצח על-ידיתון לאסף מזמור
<p class="verse">
77:2 קולי אל-אלהים ואצעקה קולי אל-אלהים והאזין אלי
<p class="verse">
77:3 ביום צרתי אדני דרשתי ידי לילה נגרה ולא תפוג מאנה הנחם נפשי
<p class="verse">
77:4 אזכרה אלהים ואהמיה אשיחה ותתעטף רוחי סלה
<p class="verse">
77:5 אחזת שמרות עיני נפעמתי ולא אדבר
<p class="verse">
77:6 חשבתי ימים מקדם שנות עולמים
<p class="verse">
77:7 אזכרה נגינתי בלילה עם-לבבי אשיחה ויחפש רוחי
<p class="verse">
77:8 הלעולמים יזנח אדני ולא-יסיף לרצות עוד
<p class="verse">
77:9 האפס לנצח חסדו גמר אמר לדר ודר
<p class="verse">
77:10 השכח חנות אל אם-קפץ באף רחמיו סלה
<p class="verse">
77:11 ואמר חלותי היא שנות ימין עליון
<p class="verse">
77:12 אזכיר מעללי-יה כי-אזכרה מקדם פלאך
<p class="verse">
77:13 והגיתי בכל-פעלך ובעלילותיך אשיחה
<p class="verse">
77:14 אלהים בקדש דרכך מי-אל גדול כאלהים
<p class="verse">
77:15 אתה האל עשה פלא הודעת בעמים עזך
<p class="verse">
77:16 גאלת בזרוע עמך בני-יעקב ויוסף סלה
<p class="verse">
77:17 ראוך מים אלהים ראוך מים יחילו אף ירגזו תהמות
<p class="verse">
77:18 זרמו מים עבות קול נתנו שחקים אף-חצציך יתהלכו
<p class="verse">
77:19 קול רעמך בגלגל האירו ברקים תבל רגזה ותרעש הארץ
<p class="verse">
77:20 בים דרכך ושביליך במים רבים ועקבותיך לא נדעו
<p class="verse">
77:21 נחית כצאן עמך ביד-משה ואהרן
<p class="verse">
78:1 משכיל לאסף האזינה עמי תורתי הטו אזנכם לאמרי-פי
<p class="verse">
78:2 אפתחה במשל פי אביעה חידות מני-קדם
<p class="verse">
78:3 אשר שמענו ונדעם ואבותינו ספרו-לנו
<p class="verse">
78:4 לא נכחד מבניהם לדור אחרון מספרים תהלות יהוה ועזוזו ונפלאותיו אשר עשה
<p class="verse">
78:5 ויקם עדות ביעקב ותורה שם בישראל אשר צוה את-אבותינו להודיעם לבניהם
<p class="verse">
78:6 למען ידעו דור אחרון בנים יולדו יקמו ויספרו לבניהם
<p class="verse">
78:7 וישימו באלהים כסלם ולא ישכחו מעללי-אל ומצותיו ינצרו
<p class="verse">
78:8 ולא יהיו כאבותם דור סורר ומרה דור לא-הכין לבו ולא-נאמנה את-אל רוחו
<p class="verse">
78:9 בני-אפרים נושקי רומי-קשת הפכו ביום קרב
<p class="verse">
78:10 לא שמרו ברית אלהים ובתורתו מאנו ללכת
<p class="verse">
78:11 וישכחו עלילותיו ונפלאותיו אשר הראם
<p class="verse">
78:12 נגד אבותם עשה פלא בארץ מצרים שדה-צען
<p class="verse">
78:13 בקע ים ויעבירם ויצב-מים כמו-נד
<p class="verse">
78:14 וינחם בענן יומם וכל-הלילה באור אש
<p class="verse">
78:15 יבקע צרים במדבר וישק כתהמות רבה
<p class="verse">
78:16 ויוצא נוזלים מסלע ויורד כנהרות מים
<p class="verse">
78:17 ויוסיפו עוד לחטא-לו למרות עליון בציה
<p class="verse">
78:18 וינסו-אל בלבבם לשאל-אכל לנפשם
<p class="verse">
78:19 וידברו באלהים אמרו היוכל אל לערך שלחן במדבר
<p class="verse">
78:20 הן הכה-צור ויזובו מים ונחלים ישטפו הגם-לחם יוכל תת אם-יכין שאר לעמו
<p class="verse">
78:21 לכן שמע יהוה ויתעבר ואש נשקה ביעקב וגם-אף עלה בישראל
<p class="verse">
78:22 כי לא האמינו באלהים ולא בטחו בישועתו
<p class="verse">
78:23 ויצו שחקים ממעל ודלתי שמים פתח
<p class="verse">
78:24 וימטר עליהם מן לאכל ודגן-שמים נתן למו
<p class="verse">
78:25 לחם אבירים אכל איש צידה שלח להם לשבע
<p class="verse">
78:26 יסע קדים בשמים וינהג בעזו תימן
<p class="verse">
78:27 וימטר עליהם כעפר שאר וכחול ימים עוף כנף
<p class="verse">
78:28 ויפל בקרב מחנהו סביב למשכנתיו
<p class="verse">
78:29 ויאכלו וישבעו מאד ותאותם יבא להם
<p class="verse">
78:30 לא-זרו מתאותם עוד אכלם בפיהם
<p class="verse">
78:31 ואף אלהים עלה בהם ויהרג במשמניהם ובחורי ישראל הכריע
<p class="verse">
78:32 בכל-זאת חטאו-עוד ולא-האמינו בנפלאותיו
<p class="verse">
78:33 ויכל-בהבל ימיהם ושנותם בבהלה
<p class="verse">
78:34 אם-הרגם ודרשוהו ושבו ושחרו-אל
<p class="verse">
78:35 ויזכרו כי-אלהים צורם ואל עליון גאלם
<p class="verse">
78:36 ויפתוהו בפיהם ובלשונם יכזבו-לו
<p class="verse">
78:37 ולבם לא-נכון עמו ולא נאמנו בבריתו
<p class="verse">
78:38 והוא רחום יכפר עון ולא-ישחית והרבה להשיב אפו ולא-יעיר כל-חמתו
<p class="verse">
78:39 ויזכר כי-בשר המה רוח הולך ולא ישוב
<p class="verse">
78:40 כמה ימרוהו במדבר יעציבוהו בישימון
<p class="verse">
78:41 וישובו וינסו אל וקדוש ישראל התוו
<p class="verse">
78:42 לא-זכרו את-ידו יום אשר-פדם מני-צר
<p class="verse">
78:43 אשר-שם במצרים אתותיו ומופתיו בשדה-צען
<p class="verse">
78:44 ויהפך לדם יאריהם ונזליהם בל-ישתיון
<p class="verse">
78:45 ישלח בהם ערב ויאכלם וצפרדע ותשחיתם
<p class="verse">
78:46 ויתן לחסיל יבולם ויגיעם לארבה
<p class="verse">
78:47 יהרג בברד גפנם ושקמותם בחנמל
<p class="verse">
78:48 ויסגר לברד בעירם ומקניהם לרשפים
<p class="verse">
78:49 ישלח-בם חרון אפו עברה וזעם וצרה משלחת מלאכי רעים
<p class="verse">
78:50 יפלס נתיב לאפו לא-חשך ממות נפשם וחיתם לדבר הסגיר
<p class="verse">
78:51 ויך כל-בכור במצרים ראשית אונים באהלי-חם
<p class="verse">
78:52 ויסע כצאן עמו וינהגם כעדר במדבר
<p class="verse">
78:53 וינחם לבטח ולא פחדו ואת-אויביהם כסה הים
<p class="verse">
78:54 ויביאם אל-גבול קדשו הר-זה קנתה ימינו
<p class="verse">
78:55 ויגרש מפניהם גוים ויפילם בחבל נחלה וישכן באהליהם שבטי ישראל
<p class="verse">
78:56 וינסו וימרו את-אלהים עליון ועדותיו לא שמרו
<p class="verse">
78:57 ויסגו ויבגדו כאבותם נהפכו כקשת רמיה
<p class="verse">
78:58 ויכעיסוהו בבמותם ובפסיליהם יקניאוהו
<p class="verse">
78:59 שמע אלהים ויתעבר וימאס מאד בישראל
<p class="verse">
78:60 ויטש משכן שלו אהל שכן באדם
<p class="verse">
78:61 ויתן לשבי עזו ותפארתו ביד-צר
<p class="verse">
78:62 ויסגר לחרב עמו ובנחלתו התעבר
<p class="verse">
78:63 בחוריו אכלה-אש ובתולתיו לא הוללו
<p class="verse">
78:64 כהניו בחרב נפלו ואלמנתיו לא תבכינה
<p class="verse">
78:65 ויקץ כישן אדני כגבור מתרונן מיין
<p class="verse">
78:66 ויך-צריו אחור חרפת עולם נתן למו
<p class="verse">
78:67 וימאס באהל יוסף ובשבט אפרים לא בחר
<p class="verse">
78:68 ויבחר את-שבט יהודה את-הר ציון אשר אהב
<p class="verse">
78:69 ויבן כמו-רמים מקדשו כארץ יסדה לעולם
<p class="verse">
78:70 ויבחר בדוד עבדו ויקחהו ממכלאת צאן
<p class="verse">
78:71 מאחר עלות הביאו לרעות ביעקב עמו ובישראל נחלתו
<p class="verse">
78:72 וירעם כתם לבבו ובתבונות כפיו ינחם
<p class="verse">
79:1 מזמור לאסף אלהים באו גוים בנחלתך טמאו את-היכל קדשך שמו את-ירושלם לעיים
<p class="verse">
79:2 נתנו את-נבלת עבדיך מאכל לעוף השמים בשר חסידיך לחיתו-ארץ
<p class="verse">
79:3 שפכו דמם כמים סביבות ירושלם ואין קובר
<p class="verse">
79:4 היינו חרפה לשכנינו לעג וקלס לסביבותינו
<p class="verse">
79:5 עד-מה יהוה תאנף לנצח תבער כמו-אש קנאתך
<p class="verse">
79:6 שפך חמתך אל-הגוים אשר לא-ידעוך ועל ממלכות אשר בשמך לא קראו
<p class="verse">
79:7 כי אכל את-יעקב ואת-נוהו השמו
<p class="verse">
79:8 אל-תזכר-לנו עונת ראשנים מהר יקדמונו רחמיך כי דלונו מאד
<p class="verse">
79:9 עזרנו אלהי ישענו על-דבר כבוד-שמך והצילנו וכפר על-חטאתינו למען שמך
<p class="verse">
79:10 למה יאמרו הגוים איה אלהיהם יודע בגיים לעינינו נקמת דם-עבדיך השפוך
<p class="verse">
79:11 תבוא לפניך אנקת אסיר כגדל זרועך הותר בני תמותה
<p class="verse">
79:12 והשב לשכנינו שבעתים אל-חיקם חרפתם אשר חרפוך אדני
<p class="verse">
79:13 ואנחנו עמך וצאן מרעיתך נודה לך לעולם לדר ודר נספר תהלתך
<p class="verse">
80:1 למנצח אל-ששנים עדות לאסף מזמור
<p class="verse">
80:2 רעה ישראל האזינה נהג כצאן יוסף ישב הכרובים הופיעה
<p class="verse">
80:3 לפני אפרים ובנימן ומנשה עוררה את-גבורתך ולכה לישעתה לנו
<p class="verse">
80:4 אלהים השיבנו והאר פניך ונושעה
<p class="verse">
80:5 יהוה אלהים צבאות עד-מתי עשנת בתפלת עמך
<p class="verse">
80:6 האכלתם לחם דמעה ותשקמו בדמעות שליש
<p class="verse">
80:7 תשימנו מדון לשכנינו ואיבינו ילעגו-למו
<p class="verse">
80:8 אלהים צבאות השיבנו והאר פניך ונושעה
<p class="verse">
80:9 גפן ממצרים תסיע תגרש גוים ותטעה
<p class="verse">
80:10 פנית לפניה ותשרש שרשיה ותמלא-ארץ
<p class="verse">
80:11 כסו הרים צלה וענפיה ארזי-אל
<p class="verse">
80:12 תשלח קצירה עד-ים ואל-נהר יונקותיה
<p class="verse">
80:13 למה פרצת גדריה וארוה כל-עברי דרך
<p class="verse">
80:14 יכרסמנה חזיר מיער וזיז שדי ירענה
<p class="verse">
80:15 אלהים צבאות שוב-נא הבט משמים וראה ופקד גפן זאת
<p class="verse">
80:16 וכנה אשר-נטעה ימינך ועל-בן אמצתה לך
<p class="verse">
80:17 שרפה באש כסוחה מגערת פניך יאבדו
<p class="verse">
80:18 תהי-ידך על-איש ימינך על-בן-אדם אמצת לך
<p class="verse">
80:19 ולא-נסוג ממך תחינו ובשמך נקרא
<p class="verse">
80:20 יהוה אלהים צבאות השיבנו האר פניך ונושעה
<p class="verse">
81:1 למנצח על-הגתית לאסף
<p class="verse">
81:2 הרנינו לאלהים עוזנו הריעו לאלהי יעקב
<p class="verse">
81:3 שאו-זמרה ותנו-תף כנור נעים עם-נבל
<p class="verse">
81:4 תקעו בחדש שופר בכסה ליום חגנו
<p class="verse">
81:5 כי חק לישראל הוא משפט לאלהי יעקב
<p class="verse">
81:6 עדות ביהוסף שמו בצאתו על-ארץ מצרים שפת לא-ידעתי אשמע
<p class="verse">
81:7 הסירותי מסבל שכמו כפיו מדוד תעברנה
<p class="verse">
81:8 בצרה קראת ואחלצך אענך בסתר רעם אבחנך על-מי מריבה סלה
<p class="verse">
81:9 שמע עמי ואעידה בך ישראל אם-תשמע-לי
<p class="verse">
81:10 לא-יהיה בך אל זר ולא תשתחוה לאל נכר
<p class="verse">
81:11 אנכי יהוה אלהיך המעלך מארץ מצרים הרחב-פיך ואמלאהו
<p class="verse">
81:12 ולא-שמע עמי לקולי וישראל לא-אבה לי
<p class="verse">
81:13 ואשלחהו בשרירות לבם ילכו במועצותיהם
<p class="verse">
81:14 לו עמי שמע לי ישראל בדרכי יהלכו
<p class="verse">
81:15 כמעט אויביהם אכניע ועל צריהם אשיב ידי
<p class="verse">
81:16 משנאי יהוה יכחשו-לו ויהי עתם לעולם
<p class="verse">
81:17 ויאכילהו מחלב חטה ומצור דבש אשביעך
<p class="verse">
82:1 מזמור לאסף אלהים נצב בעדת-אל בקרב אלהים ישפט
<p class="verse">
82:2 עד-מתי תשפטו-עול ופני רשעים תשאו-סלה
<p class="verse">
82:3 שפטו-דל ויתום עני ורש הצדיקו
<p class="verse">
82:4 פלטו-דל ואביון מיד רשעים הצילו
<p class="verse">
82:5 לא ידעו ולא יבינו בחשכה יתהלכו ימוטו כל-מוסדי ארץ
<p class="verse">
82:6 אני-אמרתי אלהים אתם ובני עליון כלכם
<p class="verse">
82:7 אכן כאדם תמותון וכאחד השרים תפלו
<p class="verse">
82:8 קומה אלהים שפטה הארץ כי-אתה תנחל בכל-הגוים
<p class="verse">
83:1 שיר מזמור לאסף
<p class="verse">
83:2 אלהים אל-דמי-לך אל-תחרש ואל-תשקט אל
<p class="verse">
83:3 כי-הנה אויביך יהמיון ומשנאיך נשאו ראש
<p class="verse">
83:4 על-עמך יערימו סוד ויתיעצו על-צפוניך
<p class="verse">
83:5 אמרו לכו ונכחידם מגוי ולא-יזכר שם-ישראל עוד
<p class="verse">
83:6 כי נועצו לב יחדו עליך ברית יכרתו
<p class="verse">
83:7 אהלי אדום וישמעאלים מואב והגרים
<p class="verse">
83:8 גבל ועמון ועמלק פלשת עם-ישבי צור
<p class="verse">
83:9 גם-אשור נלוה עמם היו זרוע לבני-לוט סלה
<p class="verse">
83:10 עשה-להם כמדין כסיסרא כיבין בנחל קישון
<p class="verse">
83:11 נשמדו בעין-דאר היו דמן לאדמה
<p class="verse">
83:12 שיתמו נדיבמו כערב וכזאב וכזבח וכצלמנע כל-נסיכמו
<p class="verse">
83:13 אשר אמרו נירשה לנו את נאות אלהים
<p class="verse">
83:14 אלהי שיתמו כגלגל כקש לפני-רוח
<p class="verse">
83:15 כאש תבער-יער וכלהבה תלהט הרים
<p class="verse">
83:16 כן תרדפם בסערך ובסופתך תבהלם
<p class="verse">
83:17 מלא פניהם קלון ויבקשו שמך יהוה
<p class="verse">
83:18 יבשו ויבהלו עדי-עד ויחפרו ויאבדו
<p class="verse">
83:19 וידעו כי-אתה שמך יהוה לבדך עליון על-כל-הארץ
<p class="verse">
84:1 למנצח על-הגתית לבני-קרח מזמור
<p class="verse">
84:2 מה-ידידות משכנותיך יהוה צבאות
<p class="verse">
84:3 נכספה וגם-כלתה נפשי לחצרות יהוה לבי ובשרי ירננו אל אל-חי
<p class="verse">
84:4 גם-צפור מצאה בית ודרור קן לה אשר-שתה אפרחיה את-מזבחותיך יהוה צבאות מלכי ואלהי
<p class="verse">
84:5 אשרי יושבי ביתך עוד יהללוך סלה
<p class="verse">
84:6 אשרי אדם עוז-לו בך מסלות בלבבם
<p class="verse">
84:7 עברי בעמק הבכא מעין ישיתוהו גם-ברכות יעטה מורה
<p class="verse">
84:8 ילכו מחיל אל-חיל יראה אל-אלהים בציון
<p class="verse">
84:9 יהוה אלהים צבאות שמעה תפלתי האזינה אלהי יעקב סלה
<p class="verse">
84:10 מגננו ראה אלהים והבט פני משיחך
<p class="verse">
84:11 כי טוב-יום בחצריך מאלף בחרתי הסתופף בבית אלהי מדור באהלי-רשע
<p class="verse">
84:12 כי שמש ומגן יהוה אלהים חן וכבוד יתן יהוה לא ימנע-טוב להלכים בתמים
<p class="verse">
84:13 יהוה צבאות אשרי אדם בטח בך
<p class="verse">
85:1 למנצח לבני-קרח מזמור
<p class="verse">
85:2 רצית יהוה ארצך שבת שבות יעקב
<p class="verse">
85:3 נשאת עון עמך כסית כל-חטאתם סלה
<p class="verse">
85:4 אספת כל-עברתך השיבות מחרון אפך
<p class="verse">
85:5 שובנו אלהי ישענו והפר כעסך עמנו
<p class="verse">
85:6 הלעולם תאנף-בנו תמשך אפך לדר ודר
<p class="verse">
85:7 הלא-אתה תשוב תחינו ועמך ישמחו-בך
<p class="verse">
85:8 הראנו יהוה חסדך וישעך תתן-לנו
<p class="verse">
85:9 אשמעה מה-ידבר האל יהוה כי ידבר שלום אל-עמו ואל-חסידיו ואל-ישובו לכסלה
<p class="verse">
85:10 אך קרוב ליראיו ישעו לשכן כבוד בארצנו
<p class="verse">
85:11 חסד-ואמת נפגשו צדק ושלום נשקו
<p class="verse">
85:12 אמת מארץ תצמח וצדק משמים נשקף
<p class="verse">
85:13 גם-יהוה יתן הטוב וארצנו תתן יבולה
<p class="verse">
85:14 צדק לפניו יהלך וישם לדרך פעמיו
<p class="verse">
86:1 תפלה לדוד הטה-יהוה אזנך ענני כי-עני ואביון אני
<p class="verse">
86:2 שמרה נפשי כי-חסיד אני הושע עבדך אתה אלהי הבוטח אליך
<p class="verse">
86:3 חנני אדני כי אליך אקרא כל-היום
<p class="verse">
86:4 שמח נפש עבדך כי אליך אדני נפשי אשא
<p class="verse">
86:5 כי-אתה אדני טוב וסלח ורב-חסד לכל-קראיך
<p class="verse">
86:6 האזינה יהוה תפלתי והקשיבה בקול תחנונותי
<p class="verse">
86:7 ביום צרתי אקראך כי תענני
<p class="verse">
86:8 אין-כמוך באלהים אדני ואין כמעשיך
<p class="verse">
86:9 כל-גוים אשר עשית יבואו וישתחוו לפניך אדני ויכבדו לשמך
<p class="verse">
86:10 כי-גדול אתה ועשה נפלאות אתה אלהים לבדך
<p class="verse">
86:11 הורני יהוה דרכך אהלך באמתך יחד לבבי ליראה שמך
<p class="verse">
86:12 אודך אדני אלהי בכל-לבבי ואכבדה שמך לעולם
<p class="verse">
86:13 כי-חסדך גדול עלי והצלת נפשי משאול תחתיה
<p class="verse">
86:14 אלהים זדים קמו-עלי ועדת עריצים בקשו נפשי ולא שמוך לנגדם
<p class="verse">
86:15 ואתה אדני אל-רחום וחנון ארך אפים ורב-חסד ואמת
<p class="verse">
86:16 פנה אלי וחנני תנה-עזך לעבדך והושיעה לבן-אמתך
<p class="verse">
86:17 עשה-עמי אות לטובה ויראו שנאי ויבשו כי-אתה יהוה עזרתני ונחמתני
<p class="verse">
87:1 לבני-קרח מזמור שיר יסודתו בהררי-קדש
<p class="verse">
87:2 אהב יהוה שערי ציון מכל משכנות יעקב
<p class="verse">
87:3 נכבדות מדבר בך עיר האלהים סלה
<p class="verse">
87:4 אזכיר רהב ובבל לידעי הנה פלשת וצור עם-כוש זה ילד-שם
<p class="verse">
87:5 ולציון יאמר איש ואיש ילד-בה והוא יכוננה עליון
<p class="verse">
87:6 יהוה יספר בכתוב עמים זה ילד-שם סלה
<p class="verse">
87:7 ושרים כחללים כל-מעיני בך
<p class="verse">
88:1 שיר מזמור לבני קרח למנצח על-מחלת לענות משכיל להימן האזרחי
<p class="verse">
88:2 יהוה אלהי ישועתי יום-צעקתי בלילה נגדך
<p class="verse">
88:3 תבוא לפניך תפלתי הטה-אזנך לרנתי
<p class="verse">
88:4 כי-שבעה ברעות נפשי וחיי לשאול הגיעו
<p class="verse">
88:5 נחשבתי עם-יורדי בור הייתי כגבר אין-איל
<p class="verse">
88:6 במתים חפשי כמו חללים שכבי קבר אשר לא זכרתם עוד והמה מידך נגזרו
<p class="verse">
88:7 שתני בבור תחתיות במחשכים במצלות
<p class="verse">
88:8 עלי סמכה חמתך וכל-משבריך ענית סלה
<p class="verse">
88:9 הרחקת מידעי ממני שתני תועבות למו כלא ולא אצא
<p class="verse">
88:10 עיני דאבה מני עני קראתיך יהוה בכל-יום שטחתי אליך כפי
<p class="verse">
88:11 הלמתים תעשה-פלא אם-רפאים יקומו יודוך סלה
<p class="verse">
88:12 היספר בקבר חסדך אמונתך באבדון
<p class="verse">
88:13 היודע בחשך פלאך וצדקתך בארץ נשיה
<p class="verse">
88:14 ואני אליך יהוה שועתי ובבקר תפלתי תקדמך
<p class="verse">
88:15 למה יהוה תזנח נפשי תסתיר פניך ממני
<p class="verse">
88:16 עני אני וגוע מנער נשאתי אמיך אפונה
<p class="verse">
88:17 עלי עברו חרוניך בעותיך צמתותני
<p class="verse">
88:18 סבוני כמים כל-היום הקיפו עלי יחד
<p class="verse">
88:19 הרחקת ממני אהב ורע מידעי מחשך
<p class="verse">
89:1 משכיל לאיתן האזרחי
<p class="verse">
89:2 חסדי יהוה עולם אשירה לדר ודר אודיע אמונתך בפי
<p class="verse">
89:3 כי-אמרתי עולם חסד יבנה שמים תכן אמונתך בהם
<p class="verse">
89:4 כרתי ברית לבחירי נשבעתי לדוד עבדי
<p class="verse">
89:5 עד-עולם אכין זרעך ובניתי לדר-ודור כסאך סלה
<p class="verse">
89:6 ויודו שמים פלאך יהוה אף-אמונתך בקהל קדשים
<p class="verse">
89:7 כי מי בשחק יערך ליהוה ידמה ליהוה בבני אלים
<p class="verse">
89:8 אל נערץ בסוד-קדשים רבה ונורא על-כל-סביביו
<p class="verse">
89:9 יהוה אלהי צבאות מי-כמוך חסין יה ואמונתך סביבותיך
<p class="verse">
89:10 אתה מושל בגאות הים בשוא גליו אתה תשבחם
<p class="verse">
89:11 אתה דכאת כחלל רהב בזרוע עזך פזרת אויביך
<p class="verse">
89:12 לך שמים אף-לך ארץ תבל ומלאה אתה יסדתם
<p class="verse">
89:13 צפון וימין אתה בראתם תבור וחרמון בשמך ירננו
<p class="verse">
89:14 לך זרוע עם-גבורה תעז ידך תרום ימינך
<p class="verse">
89:15 צדק ומשפט מכון כסאך חסד ואמת יקדמו פניך
<p class="verse">
89:16 אשרי העם יודעי תרועה יהוה באור-פניך יהלכון
<p class="verse">
89:17 בשמך יגילון כל-היום ובצדקתך ירומו
<p class="verse">
89:18 כי-תפארת עזמו אתה וברצנך תרים קרננו
<p class="verse">
89:19 כי ליהוה מגננו ולקדוש ישראל מלכנו
<p class="verse">
89:20 אז דברת-בחזון לחסידיך ותאמר שויתי עזר על-גבור הרימותי בחור מעם
<p class="verse">
89:21 מצאתי דוד עבדי בשמן קדשי משחתיו
<p class="verse">
89:22 אשר ידי תכון עמו אף-זרועי תאמצנו
<p class="verse">
89:23 לא-ישא אויב בו ובן-עולה לא יעננו
<p class="verse">
89:24 וכתותי מפניו צריו ומשנאיו אגוף
<p class="verse">
89:25 ואמונתי וחסדי עמו ובשמי תרום קרנו
<p class="verse">
89:26 ושמתי בים ידו ובנהרות ימינו
<p class="verse">
89:27 הוא יקראני אבי אתה אלי וצור ישועתי
<p class="verse">
89:28 אף-אני בכור אתנהו עליון למלכי-ארץ
<p class="verse">
89:29 לעולם אשמור-לו חסדי ובריתי נאמנת לו
<p class="verse">
89:30 ושמתי לעד זרעו וכסאו כימי שמים
<p class="verse">
89:31 אם-יעזבו בניו תורתי ובמשפטי לא ילכון
<p class="verse">
89:32 אם-חקתי יחללו ומצותי לא ישמרו
<p class="verse">
89:33 ופקדתי בשבט פשעם ובנגעים עונם
<p class="verse">
89:34 וחסדי לא-אפיר מעמו ולא-אשקר באמונתי
<p class="verse">
89:35 לא-אחלל בריתי ומוצא שפתי לא אשנה
<p class="verse">
89:36 אחת נשבעתי בקדשי אם-לדוד אכזב
<p class="verse">
89:37 זרעו לעולם יהיה וכסאו כשמש נגדי
<p class="verse">
89:38 כירח יכון עולם ועד בשחק נאמן סלה
<p class="verse">
89:39 ואתה זנחת ותמאס התעברת עם-משיחך
<p class="verse">
89:40 נארתה ברית עבדך חללת לארץ נזרו
<p class="verse">
89:41 פרצת כל-גדרתיו שמת מבצריו מחתה
<p class="verse">
89:42 שסהו כל-עברי דרך היה חרפה לשכניו
<p class="verse">
89:43 הרימות ימין צריו השמחת כל-אויביו
<p class="verse">
89:44 אף-תשיב צור חרבו ולא הקימתו במלחמה
<p class="verse">
89:45 השבת מטהרו וכסאו לארץ מגרתה
<p class="verse">
89:46 הקצרת ימי עלומיו העטית עליו בושה סלה
<p class="verse">
89:47 עד-מה יהוה תסתר לנצח תבער כמו-אש חמתך
<p class="verse">
89:48 זכר-אני מה-חלד על-מה-שוא בראת כל-בני-אדם
<p class="verse">
89:49 מי גבר יחיה ולא יראה-מות ימלט נפשו מיד-שאול סלה
<p class="verse">
89:50 איה חסדיך הראשנים אדני נשבעת לדוד באמונתך
<p class="verse">
89:51 זכר אדני חרפת עבדיך שאתי בחיקי כל-רבים עמים
<p class="verse">
89:52 אשר חרפו אויביך יהוה אשר חרפו עקבות משיחך
<p class="verse">
89:53 ברוך יהוה לעולם אמן ואמן
<p class="verse">
90:1 תפלה למשה איש-האלהים אדני מעון אתה היית לנו בדר ודר
<p class="verse">
90:2 בטרם הרים ילדו ותחולל ארץ ותבל ומעולם עד-עולם אתה אל
<p class="verse">
90:3 תשב אנוש עד-דכא ותאמר שובו בני-אדם
<p class="verse">
90:4 כי אלף שנים בעיניך כיום אתמול כי יעבר ואשמורה בלילה
<p class="verse">
90:5 זרמתם שנה יהיו בבקר כחציר יחלף
<p class="verse">
90:6 בבקר יציץ וחלף לערב ימולל ויבש
<p class="verse">
90:7 כי-כלינו באפך ובחמתך נבהלנו
<p class="verse">
90:8 שת עונתינו לנגדך עלמנו למאור פניך
<p class="verse">
90:9 כי כל-ימינו פנו בעברתך כלינו שנינו כמו-הגה
<p class="verse">
90:10 ימי-שנותינו בהם שבעים שנה ואם בגבורת שמונים שנה ורהבם עמל ואון כי-גז חיש ונעפה
<p class="verse">
90:11 מי-יודע עז אפך וכיראתך עברתך
<p class="verse">
90:12 למנות ימינו כן הודע ונבא לבב חכמה
<p class="verse">
90:13 שובה יהוה עד-מתי והנחם על-עבדיך
<p class="verse">
90:14 שבענו בבקר חסדך ונרננה ונשמחה בכל-ימינו
<p class="verse">
90:15 שמחנו כימות עניתנו שנות ראינו רעה
<p class="verse">
90:16 יראה אל-עבדיך פעלך והדרך על-בניהם
<p class="verse">
90:17 ויהי נעם אדני אלהינו עלינו ומעשה ידינו כוננה עלינו ומעשה ידינו כוננהו
<p class="verse">
91:1 ישב בסתר עליון בצל שדי יתלונן
<p class="verse">
91:2 אמר ליהוה מחסי ומצודתי אלהי אבטח-בו
<p class="verse">
91:3 כי הוא יצילך מפח יקוש מדבר הוות
<p class="verse">
91:4 באברתו יסך לך ותחת-כנפיו תחסה צנה וסחרה אמתו
<p class="verse">
91:5 לא-תירא מפחד לילה מחץ יעוף יומם
<p class="verse">
91:6 מדבר באפל יהלך מקטב ישוד צהרים
<p class="verse">
91:7 יפל מצדך אלף ורבבה מימינך אליך לא יגש
<p class="verse">
91:8 רק בעיניך תביט ושלמת רשעים תראה
<p class="verse">
91:9 כי-אתה יהוה מחסי עליון שמת מעונך
<p class="verse">
91:10 לא-תאנה אליך רעה ונגע לא-יקרב באהלך
<p class="verse">
91:11 כי מלאכיו יצוה-לך לשמרך בכל-דרכיך
<p class="verse">
91:12 על-כפים ישאונך פן-תגף באבן רגלך
<p class="verse">
91:13 על-שחל ופתן תדרך תרמס כפיר ותנין
<p class="verse">
91:14 כי בי חשק ואפלטהו אשגבהו כי-ידע שמי
<p class="verse">
91:15 יקראני ואענהו עמו-אנכי בצרה אחלצהו ואכבדהו
<p class="verse">
91:16 ארך ימים אשביעהו ואראהו בישועתי
<p class="verse">
92:1 מזמור שיר ליום השבת
<p class="verse">
92:2 טוב להדות ליהוה ולזמר לשמך עליון
<p class="verse">
92:3 להגיד בבקר חסדך ואמונתך בלילות
<p class="verse">
92:4 עלי-עשור ועלי-נבל עלי הגיון בכנור
<p class="verse">
92:5 כי שמחתני יהוה בפעלך במעשי ידיך ארנן
<p class="verse">
92:6 מה-גדלו מעשיך יהוה מאד עמקו מחשבתיך
<p class="verse">
92:7 איש-בער לא ידע וכסיל לא-יבין את-זאת
<p class="verse">
92:8 בפרח רשעים כמו עשב ויציצו כל-פעלי און להשמדם עדי-עד
<p class="verse">
92:9 ואתה מרום לעלם יהוה
<p class="verse">
92:10 כי הנה איביך יהוה כי-הנה איביך יאבדו יתפרדו כל-פעלי און
<p class="verse">
92:11 ותרם כראים קרני בלתי בשמן רענן
<p class="verse">
92:12 ותבט עיני בשורי בקמים עלי מרעים תשמענה אזני
<p class="verse">
92:13 צדיק כתמר יפרח כארז בלבנון ישגה
<p class="verse">
92:14 שתולים בבית יהוה בחצרות אלהינו יפריחו
<p class="verse">
92:15 עוד ינובון בשיבה דשנים ורעננים יהיו
<p class="verse">
92:16 להגיד כי-ישר יהוה צורי ולא-עלתה בו
<p class="verse">
93:1 יהוה מלך גאות לבש לבש יהוה עז התאזר אף-תכון תבל בל-תמוט
<p class="verse">
93:2 נכון כסאך מאז מעולם אתה
<p class="verse">
93:3 נשאו נהרות יהוה נשאו נהרות קולם ישאו נהרות דכים
<p class="verse">
93:4 מקלות מים רבים אדירים משברי-ים אדיר במרום יהוה
<p class="verse">
93:5 עדתיך נאמנו מאד לביתך נאוה-קדש יהוה לארך ימים
<p class="verse">
94:1 אל-נקמות יהוה אל נקמות הופיע
<p class="verse">
94:2 הנשא שפט הארץ השב גמול על-גאים
<p class="verse">
94:3 עד-מתי רשעים יהוה עד-מתי רשעים יעלזו
<p class="verse">
94:4 יביעו ידברו עתק יתאמרו כל-פעלי און
<p class="verse">
94:5 עמך יהוה ידכאו ונחלתך יענו
<p class="verse">
94:6 אלמנה וגר יהרגו ויתומים ירצחו
<p class="verse">
94:7 ויאמרו לא יראה-יה ולא-יבין אלהי יעקב
<p class="verse">
94:8 בינו בערים בעם וכסילים מתי תשכילו
<p class="verse">
94:9 הנטע אזן הלא ישמע אם-יצר עין הלא יביט
<p class="verse">
94:10 היסר גוים הלא יוכיח המלמד אדם דעת
<p class="verse">
94:11 יהוה ידע מחשבות אדם כי-המה הבל
<p class="verse">
94:12 אשרי הגבר אשר-תיסרנו יה ומתורתך תלמדנו
<p class="verse">
94:13 להשקיט לו מימי רע עד יכרה לרשע שחת
<p class="verse">
94:14 כי לא-יטש יהוה עמו ונחלתו לא יעזב
<p class="verse">
94:15 כי-עד-צדק ישוב משפט ואחריו כל-ישרי-לב
<p class="verse">
94:16 מי-יקום לי עם-מרעים מי-יתיצב לי עם-פעלי און
<p class="verse">
94:17 לולי יהוה עזרתה לי כמעט שכנה דומה נפשי
<p class="verse">
94:18 אם-אמרתי מטה רגלי חסדך יהוה יסעדני
<p class="verse">
94:19 ברב שרעפי בקרבי תנחומיך ישעשעו נפשי
<p class="verse">
94:20 היחברך כסא הוות יצר עמל עלי-חק
<p class="verse">
94:21 יגודו על-נפש צדיק ודם נקי ירשיעו
<p class="verse">
94:22 ויהי יהוה לי למשגב ואלהי לצור מחסי
<p class="verse">
94:23 וישב עליהם את-אונם וברעתם יצמיתם יצמיתם יהוה אלהינו
<p class="verse">
95:1 לכו נרננה ליהוה נריעה לצור ישענו
<p class="verse">
95:2 נקדמה פניו בתודה בזמרות נריע לו
<p class="verse">
95:3 כי אל גדול יהוה ומלך גדול על-כל-אלהים
<p class="verse">
95:4 אשר בידו מחקרי-ארץ ותועפות הרים לו
<p class="verse">
95:5 אשר-לו הים והוא עשהו ויבשת ידיו יצרו
<p class="verse">
95:6 באו נשתחוה ונכרעה נברכה לפני-יהוה עשנו
<p class="verse">
95:7 כי הוא אלהינו ואנחנו עם מרעיתו וצאן ידו היום אם-בקלו תשמעו
<p class="verse">
95:8 אל-תקשו לבבכם כמריבה כיום מסה במדבר
<p class="verse">
95:9 אשר נסוני אבותיכם בחנוני גם-ראו פעלי
<p class="verse">
95:10 ארבעים שנה אקוט בדור ואמר עם תעי לבב הם והם לא-ידעו דרכי
<p class="verse">
95:11 אשר-נשבעתי באפי אם-יבאון אל-מנוחתי
<p class="verse">
96:1 שירו ליהוה שיר חדש שירו ליהוה כל-הארץ
<p class="verse">
96:2 שירו ליהוה ברכו שמו בשרו מיום-ליום ישועתו
<p class="verse">
96:3 ספרו בגוים כבודו בכל-העמים נפלאותיו
<p class="verse">
96:4 כי גדול יהוה ומהלל מאד נורא הוא על-כל-אלהים
<p class="verse">
96:5 כי כל-אלהי העמים אלילים ויהוה שמים עשה
<p class="verse">
96:6 הוד-והדר לפניו עז ותפארת במקדשו
<p class="verse">
96:7 הבו ליהוה משפחות עמים הבו ליהוה כבוד ועז
<p class="verse">
96:8 הבו ליהוה כבוד שמו שאו-מנחה ובאו לחצרותיו
<p class="verse">
96:9 השתחוו ליהוה בהדרת-קדש חילו מפניו כל-הארץ
<p class="verse">
96:10 אמרו בגוים יהוה מלך אף-תכון תבל בל-תמוט ידין עמים במישרים
<p class="verse">
96:11 ישמחו השמים ותגל הארץ ירעם הים ומלאו
<p class="verse">
96:12 יעלז שדי וכל-אשר-בו אז ירננו כל-עצי-יער
<p class="verse">
96:13 לפני יהוה כי בא כי בא לשפט הארץ ישפט-תבל בצדק ועמים באמונתו
<p class="verse">
97:1 יהוה מלך תגל הארץ ישמחו איים רבים
<p class="verse">
97:2 ענן וערפל סביביו צדק ומשפט מכון כסאו
<p class="verse">
97:3 אש לפניו תלך ותלהט סביב צריו
<p class="verse">
97:4 האירו ברקיו תבל ראתה ותחל הארץ
<p class="verse">
97:5 הרים כדונג נמסו מלפני יהוה מלפני אדון כל-הארץ
<p class="verse">
97:6 הגידו השמים צדקו וראו כל-העמים כבודו
<p class="verse">
97:7 יבשו כל-עבדי פסל המתהללים באלילים השתחוו-לו כל-אלהים
<p class="verse">
97:8 שמעה ותשמח ציון ותגלנה בנות יהודה למען משפטיך יהוה
<p class="verse">
97:9 כי-אתה יהוה עליון על-כל-הארץ מאד נעלית על-כל-אלהים
<p class="verse">
97:10 אהבי יהוה שנאו רע שמר נפשות חסידיו מיד רשעים יצילם
<p class="verse">
97:11 אור זרע לצדיק ולישרי-לב שמחה
<p class="verse">
97:12 שמחו צדיקים ביהוה והודו לזכר קדשו
<p class="verse">
98:1 מזמור שירו ליהוה שיר חדש כי-נפלאות עשה הושיעה-לו ימינו וזרוע קדשו
<p class="verse">
98:2 הודיע יהוה ישועתו לעיני הגוים גלה צדקתו
<p class="verse">
98:3 זכר חסדו ואמונתו לבית ישראל ראו כל-אפסי-ארץ את ישועת אלהינו
<p class="verse">
98:4 הריעו ליהוה כל-הארץ פצחו ורננו וזמרו
<p class="verse">
98:5 זמרו ליהוה בכנור בכנור וקול זמרה
<p class="verse">
98:6 בחצצרות וקול שופר הריעו לפני המלך יהוה
<p class="verse">
98:7 ירעם הים ומלאו תבל וישבי בה
<p class="verse">
98:8 נהרות ימחאו-כף יחד הרים ירננו
<p class="verse">
98:9 לפני-יהוה כי בא לשפט הארץ ישפט-תבל בצדק ועמים במישרים
<p class="verse">
99:1 יהוה מלך ירגזו עמים ישב כרובים תנוט הארץ
<p class="verse">
99:2 יהוה בציון גדול ורם הוא על-כל-העמים
<p class="verse">
99:3 יודו שמך גדול ונורא קדוש הוא
<p class="verse">
99:4 ועז מלך משפט אהב אתה כוננת מישרים משפט וצדקה ביעקב אתה עשית
<p class="verse">
99:5 רוממו יהוה אלהינו והשתחוו להדם רגליו קדוש הוא
<p class="verse">
99:6 משה ואהרן בכהניו ושמואל בקראי שמו קראים אל-יהוה והוא יענם
<p class="verse">
99:7 בעמוד ענן ידבר אליהם שמרו עדתיו וחק נתן-למו
<p class="verse">
99:8 יהוה אלהינו אתה עניתם אל נשא היית להם ונקם על-עלילותם
<p class="verse">
99:9 רוממו יהוה אלהינו והשתחוו להר קדשו כי-קדוש יהוה אלהינו
<p class="verse">
100:1 מזמור לתודה הריעו ליהוה כל-הארץ
<p class="verse">
100:2 עבדו את-יהוה בשמחה באו לפניו ברננה
<p class="verse">
100:3 דעו כי-יהוה הוא אלהים הוא-עשנו ולא אנחנו עמו וצאן מרעיתו
<p class="verse">
100:4 באו שעריו בתודה חצרתיו בתהלה הודו-לו ברכו שמו
<p class="verse">
100:5 כי-טוב יהוה לעולם חסדו ועד-דר ודר אמונתו
<p class="verse">
101:1 לדוד מזמור חסד-ומשפט אשירה לך יהוה אזמרה
<p class="verse">
101:2 אשכילה בדרך תמים מתי תבוא אלי אתהלך בתם-לבבי בקרב ביתי
<p class="verse">
101:3 לא-אשית לנגד עיני דבר-בליעל עשה-סטים שנאתי לא ידבק בי
<p class="verse">
101:4 לבב עקש יסור ממני רע לא אדע
<p class="verse">
101:5 מלושני בסתר רעהו אותו אצמית גבה-עינים ורחב לבב אתו לא אוכל
<p class="verse">
101:6 עיני בנאמני-ארץ לשבת עמדי הלך בדרך תמים הוא ישרתני
<p class="verse">
101:7 לא-ישב בקרב ביתי עשה רמיה דבר שקרים לא-יכון לנגד עיני
<p class="verse">
101:8 לבקרים אצמית כל-רשעי-ארץ להכרית מעיר-יהוה כל-פעלי און
<p class="verse">
102:1 תפלה לעני כי-יעטף ולפני יהוה ישפך שיחו
<p class="verse">
102:2 יהוה שמעה תפלתי ושועתי אליך תבוא
<p class="verse">
102:3 אל-תסתר פניך ממני ביום צר לי הטה-אלי אזנך ביום אקרא מהר ענני
<p class="verse">
102:4 כי-כלו בעשן ימי ועצמותי כמו-קד נחרו
<p class="verse">
102:5 הוכה-כעשב ויבש לבי כי-שכחתי מאכל לחמי
<p class="verse">
102:6 מקול אנחתי דבקה עצמי לבשרי
<p class="verse">
102:7 דמיתי לקאת מדבר הייתי ככוס חרבות
<p class="verse">
102:8 שקדתי ואהיה כצפור בודד על-גג
<p class="verse">
102:9 כל-היום חרפוני אויבי מהוללי בי נשבעו
<p class="verse">
102:10 כי-אפר כלחם אכלתי ושקוי בבכי מסכתי
<p class="verse">
102:11 מפני-זעמך וקצפך כי נשאתני ותשליכני
<p class="verse">
102:12 ימי כצל נטוי ואני כעשב איבש
<p class="verse">
102:13 ואתה יהוה לעולם תשב וזכרך לדר ודר
<p class="verse">
102:14 אתה תקום תרחם ציון כי-עת לחננה כי-בא מועד
<p class="verse">
102:15 כי-רצו עבדיך את-אבניה ואת-עפרה יחננו
<p class="verse">
102:16 וייראו גוים את-שם יהוה וכל-מלכי הארץ את-כבודך
<p class="verse">
102:17 כי-בנה יהוה ציון נראה בכבודו
<p class="verse">
102:18 פנה אל-תפלת הערער ולא-בזה את-תפלתם
<p class="verse">
102:19 תכתב זאת לדור אחרון ועם נברא יהלל-יה
<p class="verse">
102:20 כי-השקיף ממרום קדשו יהוה משמים אל-ארץ הביט
<p class="verse">
102:21 לשמע אנקת אסיר לפתח בני תמותה
<p class="verse">
102:22 לספר בציון שם יהוה ותהלתו בירושלם
<p class="verse">
102:23 בהקבץ עמים יחדו וממלכות לעבד את-יהוה
<p class="verse">
102:24 ענה בדרך כחו קצר ימי
<p class="verse">
102:25 אמר אלי אל-תעלני בחצי ימי בדור דורים שנותיך
<p class="verse">
102:26 לפנים הארץ יסדת ומעשה ידיך שמים
<p class="verse">
102:27 המה יאבדו ואתה תעמד וכלם כבגד יבלו כלבוש תחליפם ויחלפו
<p class="verse">
102:28 ואתה-הוא ושנותיך לא יתמו
<p class="verse">
102:29 בני-עבדיך ישכונו וזרעם לפניך יכון
<p class="verse">
103:1 לדוד ברכי נפשי את-יהוה וכל-קרבי את-שם קדשו
<p class="verse">
103:2 ברכי נפשי את-יהוה ואל-תשכחי כל-גמוליו
<p class="verse">
103:3 הסלח לכל-עונכי הרפא לכל-תחלאיכי
<p class="verse">
103:4 הגואל משחת חייכי המעטרכי חסד ורחמים
<p class="verse">
103:5 המשביע בטוב עדיך תתחדש כנשר נעוריכי
<p class="verse">
103:6 עשה צדקות יהוה ומשפטים לכל-עשוקים
<p class="verse">
103:7 יודיע דרכיו למשה לבני ישראל עלילותיו
<p class="verse">
103:8 רחום וחנון יהוה ארך אפים ורב-חסד
<p class="verse">
103:9 לא-לנצח יריב ולא לעולם יטור
<p class="verse">
103:10 לא כחטאינו עשה לנו ולא כעונתינו גמל עלינו
<p class="verse">
103:11 כי כגבה שמים על-הארץ גבר חסדו על-יראיו
<p class="verse">
103:12 כרחק מזרח ממערב הרחיק ממנו את-פשעינו
<p class="verse">
103:13 כרחם אב על-בנים רחם יהוה על-יראיו
<p class="verse">
103:14 כי-הוא ידע יצרנו זכור כי-עפר אנחנו
<p class="verse">
103:15 אנוש כחציר ימיו כציץ השדה כן יציץ
<p class="verse">
103:16 כי רוח עברה-בו ואיננו ולא-יכירנו עוד מקומו
<p class="verse">
103:17 וחסד יהוה מעולם ועד-עולם על-יראיו וצדקתו לבני בנים
<p class="verse">
103:18 לשמרי בריתו ולזכרי פקדיו לעשותם
<p class="verse">
103:19 יהוה בשמים הכין כסאו ומלכותו בכל משלה
<p class="verse">
103:20 ברכו יהוה מלאכיו גברי כח עשי דברו לשמע בקול דברו
<p class="verse">
103:21 ברכו יהוה כל-צבאיו משרתיו עשי רצונו
<p class="verse">
103:22 ברכו יהוה כל-מעשיו בכל-מקמות ממשלתו ברכי נפשי את-יהוה
<p class="verse">
104:1 ברכי נפשי את-יהוה יהוה אלהי גדלת מאד הוד והדר לבשת
<p class="verse">
104:2 עטה-אור כשלמה נוטה שמים כיריעה
<p class="verse">
104:3 המקרה במים עליותיו השם-עבים רכובו המהלך על-כנפי-רוח
<p class="verse">
104:4 עשה מלאכיו רוחות משרתיו אש להט
<p class="verse">
104:5 יסד-ארץ על-מכוניה בל-תמוט עולם ועד
<p class="verse">
104:6 תהום כלבוש כסיתו על-הרים יעמדו-מים
<p class="verse">
104:7 מן-גערתך ינוסון מן-קול רעמך יחפזון
<p class="verse">
104:8 יעלו הרים ירדו בקעות אל-מקום זה יסדת להם
<p class="verse">
104:9 גבול-שמת בל-יעברון בל-ישובון לכסות הארץ
<p class="verse">
104:10 המשלח מעינים בנחלים בין הרים יהלכון
<p class="verse">
104:11 ישקו כל-חיתו שדי ישברו פראים צמאם
<p class="verse">
104:12 עליהם עוף-השמים ישכון מבין עפאים יתנו-קול
<p class="verse">
104:13 משקה הרים מעליותיו מפרי מעשיך תשבע הארץ
<p class="verse">
104:14 מצמיח חציר לבהמה ועשב לעבדת האדם להוציא לחם מן-הארץ
<p class="verse">
104:15 ויין ישמח לבב-אנוש להצהיל פנים משמן ולחם לבב-אנוש יסעד
<p class="verse">
104:16 ישבעו עצי יהוה ארזי לבנון אשר נטע
<p class="verse">
104:17 אשר-שם צפרים יקננו חסידה ברושים ביתה
<p class="verse">
104:18 הרים הגבהים ליעלים סלעים מחסה לשפנים
<p class="verse">
104:19 עשה ירח למועדים שמש ידע מבואו
<p class="verse">
104:20 תשת-חשך ויהי לילה בו-תרמש כל-חיתו-יער
<p class="verse">
104:21 הכפירים שאגים לטרף ולבקש מאל אכלם
<p class="verse">
104:22 תזרח השמש יאספון ואל-מעונתם ירבצון
<p class="verse">
104:23 יצא אדם לפעלו ולעבדתו עדי-ערב
<p class="verse">
104:24 מה-רבו מעשיך יהוה כלם בחכמה עשית מלאה הארץ קנינך
<p class="verse">
104:25 זה הים גדול ורחב ידים שם-רמש ואין מספר חיות קטנות עם-גדלות
<p class="verse">
104:26 שם אניות יהלכון לויתן זה-יצרת לשחק-בו
<p class="verse">
104:27 כלם אליך ישברון לתת אכלם בעתו
<p class="verse">
104:28 תתן להם ילקטון תפתח ידך ישבעון טוב
<p class="verse">
104:29 תסתיר פניך יבהלון תסף רוחם יגועון ואל-עפרם ישובון
<p class="verse">
104:30 תשלח רוחך יבראון ותחדש פני אדמה
<p class="verse">
104:31 יהי כבוד יהוה לעולם ישמח יהוה במעשיו
<p class="verse">
104:32 המביט לארץ ותרעד יגע בהרים ויעשנו
<p class="verse">
104:33 אשירה ליהוה בחיי אזמרה לאלהי בעודי
<p class="verse">
104:34 יערב עליו שיחי אנכי אשמח ביהוה
<p class="verse">
104:35 יתמו חטאים מן-הארץ ורשעים עוד אינם ברכי נפשי את-יהוה הללו-יה
<p class="verse">
105:1 הודו ליהוה קראו בשמו הודיעו בעמים עלילותיו
<p class="verse">
105:2 שירו-לו זמרו-לו שיחו בכל-נפלאותיו
<p class="verse">
105:3 התהללו בשם קדשו ישמח לב מבקשי יהוה
<p class="verse">
105:4 דרשו יהוה ועזו בקשו פניו תמיד
<p class="verse">
105:5 זכרו נפלאותיו אשר-עשה מפתיו ומשפטי-פיו
<p class="verse">
105:6 זרע אברהם עבדו בני יעקב בחיריו
<p class="verse">
105:7 הוא יהוה אלהינו בכל-הארץ משפטיו
<p class="verse">
105:8 זכר לעולם בריתו דבר צוה לאלף דור
<p class="verse">
105:9 אשר כרת את-אברהם ושבועתו לישחק
<p class="verse">
105:10 ויעמידה ליעקב לחק לישראל ברית עולם
<p class="verse">
105:11 לאמר לך אתן את-ארץ-כנען חבל נחלתכם
<p class="verse">
105:12 בהיותם מתי מספר כמעט וגרים בה
<p class="verse">
105:13 ויתהלכו מגוי אל-גוי מממלכה אל-עם אחר
<p class="verse">
105:14 לא-הניח אדם לעשקם ויוכח עליהם מלכים
<p class="verse">
105:15 אל-תגעו במשיחי ולנביאי אל-תרעו
<p class="verse">
105:16 ויקרא רעב על-הארץ כל-מטה-לחם שבר
<p class="verse">
105:17 שלח לפניהם איש לעבד נמכר יוסף
<p class="verse">
105:18 ענו בכבל רגליו ברזל באה נפשו
<p class="verse">
105:19 עד-עת בא-דברו אמרת יהוה צרפתהו
<p class="verse">
105:20 שלח מלך ויתירהו משל עמים ויפתחהו
<p class="verse">
105:21 שמו אדון לביתו ומשל בכל-קנינו
<p class="verse">
105:22 לאסר שריו בנפשו וזקניו יחכם
<p class="verse">
105:23 ויבא ישראל מצרים ויעקב גר בארץ-חם
<p class="verse">
105:24 ויפר את-עמו מאד ויעצמהו מצריו
<p class="verse">
105:25 הפך לבם לשנא עמו להתנכל בעבדיו
<p class="verse">
105:26 שלח משה עבדו אהרן אשר בחר-בו
<p class="verse">
105:27 שמו-בם דברי אתותיו ומפתים בארץ חם
<p class="verse">
105:28 שלח חשך ויחשך ולא-מרו את-דברוו
<p class="verse">
105:29 הפך את-מימיהם לדם וימת את-דגתם
<p class="verse">
105:30 שרץ ארצם צפרדעים בחדרי מלכיהם
<p class="verse">
105:31 אמר ויבא ערב כנים בכל-גבולם
<p class="verse">
105:32 נתן גשמיהם ברד אש להבות בארצם
<p class="verse">
105:33 ויך גפנם ותאנתם וישבר עץ גבולם
<p class="verse">
105:34 אמר ויבא ארבה וילק ואין מספר
<p class="verse">
105:35 ויאכל כל-עשב בארצם ויאכל פרי אדמתם
<p class="verse">
105:36 ויך כל-בכור בארצם ראשית לכל-אונם
<p class="verse">
105:37 ויוציאם בכסף וזהב ואין בשבטיו כושל
<p class="verse">
105:38 שמח מצרים בצאתם כי-נפל פחדם עליהם
<p class="verse">
105:39 פרש ענן למסך ואש להאיר לילה
<p class="verse">
105:40 שאל ויבא שלו ולחם שמים ישביעם
<p class="verse">
105:41 פתח צור ויזובו מים הלכו בציות נהר
<p class="verse">
105:42 כי-זכר את-דבר קדשו את-אברהם עבדו
<p class="verse">
105:43 ויוצא עמו בששון ברנה את-בחיריו
<p class="verse">
105:44 ויתן להם ארצות גוים ועמל לאמים יירשו
<p class="verse">
105:45 בעבור ישמרו חקיו ותורתיו ינצרו הללו-יה
<p class="verse">
106:1 הללויה הודו ליהוה כי-טוב כי לעולם חסדו
<p class="verse">
106:2 מי ימלל גבורות יהוה ישמיע כל-תהלתו
<p class="verse">
106:3 אשרי שמרי משפט עשה צדקה בכל-עת
<p class="verse">
106:4 זכרני יהוה ברצון עמך פקדני בישועתך
<p class="verse">
106:5 לראות בטובת בחיריך לשמח בשמחת גויך להתהלל עם-נחלתך
<p class="verse">
106:6 חטאנו עם-אבותינו העוינו הרשענו
<p class="verse">
106:7 אבותינו במצרים לא-השכילו נפלאותיך לא זכרו את-רב חסדיך וימרו על-ים בים-סוף
<p class="verse">
106:8 ויושיעם למען שמו להודיע את-גבורתו
<p class="verse">
106:9 ויגער בים-סוף ויחרב ויוליכם בתהמות כמדבר
<p class="verse">
106:10 ויושיעם מיד שונא ויגאלם מיד אויב
<p class="verse">
106:11 ויכסו-מים צריהם אחד מהם לא נותר
<p class="verse">
106:12 ויאמינו בדבריו ישירו תהלתו
<p class="verse">
106:13 מהרו שכחו מעשיו לא-חכו לעצתו
<p class="verse">
106:14 ויתאוו תאוה במדבר וינסו-אל בישימון
<p class="verse">
106:15 ויתן להם שאלתם וישלח רזון בנפשם
<p class="verse">
106:16 ויקנאו למשה במחנה לאהרן קדוש יהוה
<p class="verse">
106:17 תפתח-ארץ ותבלע דתן ותכס על-עדת אבירם
<p class="verse">
106:18 ותבער-אש בעדתם להבה תלהט רשעים
<p class="verse">
106:19 יעשו-עגל בחרב וישתחוו למסכה
<p class="verse">
106:20 וימירו את-כבודם בתבנית שור אכל עשב
<p class="verse">
106:21 שכחו אל מושיעם עשה גדלות במצרים
<p class="verse">
106:22 נפלאות בארץ חם נוראות על-ים-סוף
<p class="verse">
106:23 ויאמר להשמידם לולי משה בחירו עמד בפרץ לפניו להשיב חמתו מהשחית
<p class="verse">
106:24 וימאסו בארץ חמדה לא-האמינו לדברו
<p class="verse">
106:25 וירגנו באהליהם לא שמעו בקול יהוה
<p class="verse">
106:26 וישא ידו להם להפיל אותם במדבר
<p class="verse">
106:27 ולהפיל זרעם בגוים ולזרותם בארצות
<p class="verse">
106:28 ויצמדו לבעל פעור ויאכלו זבחי מתים
<p class="verse">
106:29 ויכעיסו במעלליהם ותפרץ-בם מגפה
<p class="verse">
106:30 ויעמד פינחס ויפלל ותעצר המגפה
<p class="verse">
106:31 ותחשב לו לצדקה לדר ודר עד-עולם
<p class="verse">
106:32 ויקציפו על-מי מריבה וירע למשה בעבורם
<p class="verse">
106:33 כי-המרו את-רוחו ויבטא בשפתיו
<p class="verse">
106:34 לא-השמידו את-העמים אשר אמר יהוה להם
<p class="verse">
106:35 ויתערבו בגוים וילמדו מעשיהם
<p class="verse">
106:36 ויעבדו את-עצביהם ויהיו להם למוקש
<p class="verse">
106:37 ויזבחו את-בניהם ואת-בנותיהם לשדים
<p class="verse">
106:38 וישפכו דם נקי דם-בניהם ובנותיהם אשר זבחו לעצבי כנען ותחנף הארץ בדמים
<p class="verse">
106:39 ויטמאו במעשיהם ויזנו במעלליהם
<p class="verse">
106:40 ויחר-אף יהוה בעמו ויתעב את-נחלתו
<p class="verse">
106:41 ויתנם ביד-גוים וימשלו בהם שנאיהם
<p class="verse">
106:42 וילחצום אויביהם ויכנעו תחת ידם
<p class="verse">
106:43 פעמים רבות יצילם והמה ימרו בעצתם וימכו בעונם
<p class="verse">
106:44 וירא בצר להם בשמעו את-רנתם
<p class="verse">
106:45 ויזכר להם בריתו וינחם כרב חסדו
<p class="verse">
106:46 ויתן אותם לרחמים לפני כל-שוביהם
<p class="verse">
106:47 הושיענו יהוה אלהינו וקבצנו מן-הגוים להדות לשם קדשך להשתבח בתהלתך
<p class="verse">
106:48 ברוך-יהוה אלהי ישראל מן-העולם ועד העולם ואמר כל-העם אמן הללו-יה
<p class="verse">
107:1 הדו ליהוה כי-טוב כי לעולם חסדו
<p class="verse">
107:2 יאמרו גאולי יהוה אשר גאלם מיד-צר
<p class="verse">
107:3 ומארצות קבצם ממזרח וממערב מצפון ומים
<p class="verse">
107:4 תעו במדבר בישימון דרך עיר מושב לא מצאו
<p class="verse">
107:5 רעבים גם-צמאים נפשם בהם תתעטף
<p class="verse">
107:6 ויצעקו אל-יהוה בצר להם ממצוקותיהם יצילם
<p class="verse">
107:7 וידריכם בדרך ישרה ללכת אל-עיר מושב
<p class="verse">
107:8 יודו ליהוה חסדו ונפלאותיו לבני אדם
<p class="verse">
107:9 כי-השביע נפש שקקה ונפש רעבה מלא-טוב
<p class="verse">
107:10 ישבי חשך וצלמות אסירי עני וברזל
<p class="verse">
107:11 כי-המרו אמרי-אל ועצת עליון נאצו
<p class="verse">
107:12 ויכנע בעמל לבם כשלו ואין עזר
<p class="verse">
107:13 ויזעקו אל-יהוה בצר להם ממצקותיהם יושיעם
<p class="verse">
107:14 יוציאם מחשך וצלמות ומוסרותיהם ינתק
<p class="verse">
107:15 יודו ליהוה חסדו ונפלאותיו לבני אדם
<p class="verse">
107:16 כי-שבר דלתות נחשת ובריחי ברזל גדע
<p class="verse">
107:17 אולים מדרך פשעם ומעונתיהם יתענו
<p class="verse">
107:18 כל-אכל תתעב נפשם ויגיעו עד-שערי מות
<p class="verse">
107:19 ויזעקו אל-יהוה בצר להם ממצקותיהם יושיעם
<p class="verse">
107:20 ישלח דברו וירפאם וימלט משחיתותם
<p class="verse">
107:21 יודו ליהוה חסדו ונפלאותיו לבני אדם
<p class="verse">
107:22 ויזבחו זבחי תודה ויספרו מעשיו ברנה
<p class="verse">
107:23 יורדי הים באניות עשי מלאכה במים רבים
<p class="verse">
107:24 המה ראו מעשי יהוה ונפלאותיו במצולה
<p class="verse">
107:25 ויאמר ויעמד רוח סערה ותרומם גליו
<p class="verse">
107:26 יעלו שמים ירדו תהומות נפשם ברעה תתמוגג
<p class="verse">
107:27 יחוגו וינועו כשכור וכל-חכמתם תתבלע
<p class="verse">
107:28 ויצעקו אל-יהוה בצר להם וממצוקתיהם יוציאם
<p class="verse">
107:29 יקם סערה לדממה ויחשו גליהם
<p class="verse">
107:30 וישמחו כי-ישתקו וינחם אל-מחוז חפצם
<p class="verse">
107:31 יודו ליהוה חסדו ונפלאותיו לבני אדם
<p class="verse">
107:32 וירממוהו בקהל-עם ובמושב זקנים יהללוהו
<p class="verse">
107:33 ישם נהרות למדבר ומצאי מים לצמאון
<p class="verse">
107:34 ארץ פרי למלחה מרעת ישבי בה
<p class="verse">
107:35 ישם מדבר לאגם-מים וארץ ציה למצאי מים
<p class="verse">
107:36 ויושב שם רעבים ויכוננו עיר מושב
<p class="verse">
107:37 ויזרעו שדות ויטעו כרמים ויעשו פרי תבואה
<p class="verse">
107:38 ויברכם וירבו מאד ובהמתם לא ימעיט
<p class="verse">
107:39 וימעטו וישחו מעצר רעה ויגון
<p class="verse">
107:40 שפך בוז על-נדיבים ויתעם בתהו לא-דרך
<p class="verse">
107:41 וישגב אביון מעוני וישם כצאן משפחות
<p class="verse">
107:42 יראו ישרים וישמחו וכל-עולה קפצה פיה
<p class="verse">
107:43 מי-חכם וישמר-אלה ויתבוננו חסדי יהוה
<p class="verse">
108:1 שיר מזמור לדוד
<p class="verse">
108:2 נכון לבי אלהים אשירה ואזמרה אף-כבודי
<p class="verse">
108:3 עורה הנבל וכנור אעירה שחר
<p class="verse">
108:4 אודך בעמים יהוה ואזמרך בל-אמים
<p class="verse">
108:5 כי-גדול מעל-שמים חסדך ועד-שחקים אמתך
<p class="verse">
108:6 רומה על-שמים אלהים ועל כל-הארץ כבודך
<p class="verse">
108:7 למען יחלצון ידידיך הושיעה ימינך וענני
<p class="verse">
108:8 אלהים דבר בקדשו אעלזה אחלקה שכם ועמק סכות אמדד
<p class="verse">
108:9 לי גלעד לי מנשה ואפרים מעוז ראשי יהודה מחקקי
<p class="verse">
108:10 מואב סיר רחצי על-אדום אשליך נעלי עלי-פלשת אתרועע
<p class="verse">
108:11 מי יבלני עיר מבצר מי נחני עד-אדום
<p class="verse">
108:12 הלא-אלהים זנחתנו ולא-תצא אלהים בצבאתינו
<p class="verse">
108:13 הבה-לנו עזרת מצר ושוא תשועת אדם
<p class="verse">
108:14 באלהים נעשה-חיל והוא יבוס צרינו
<p class="verse">
109:1 למנצח לדוד מזמור אלהי תהלתי אל-תחרש
<p class="verse">
109:2 כי פי רשע ופי-מרמה עלי פתחו דברו אתי לשון שקר
<p class="verse">
109:3 ודברי שנאה סבבוני וילחמוני חנם
<p class="verse">
109:4 תחת-אהבתי ישטנוני ואני תפלה
<p class="verse">
109:5 וישימו עלי רעה תחת טובה ושנאה תחת אהבתי
<p class="verse">
109:6 הפקד עליו רשע ושטן יעמד על-ימינו
<p class="verse">
109:7 בהשפטו יצא רשע ותפלתו תהיה לחטאה
<p class="verse">
109:8 יהיו-ימיו מעטים פקדתו יקח אחר
<p class="verse">
109:9 יהיו-בניו יתומים ואשתו אלמנה
<p class="verse">
109:10 ונוע ינועו בניו ושאלו ודרשו מחרבותיהם
<p class="verse">
109:11 ינקש נושה לכל-אשר-לו ויבזו זרים יגיעו
<p class="verse">
109:12 אל-יהי-לו משך חסד ואל-יהי חונן ליתומיו
<p class="verse">
109:13 יהי-אחריתו להכרית בדור אחר ימח שמם
<p class="verse">
109:14 יזכר עון אבתיו אל-יהוה וחטאת אמו אל-תמח
<p class="verse">
109:15 יהיו נגד-יהוה תמיד ויכרת מארץ זכרם
<p class="verse">
109:16 יען אשר לא זכר עשות חסד וירדף איש-עני ואביון ונכאה לבב למותת
<p class="verse">
109:17 ויאהב קללה ותבואהו ולא-חפץ בברכה ותרחק ממנו
<p class="verse">
109:18 וילבש קללה כמדו ותבא כמים בקרבו וכשמן בעצמותיו
<p class="verse">
109:19 תהי-לו כבגד יעטה ולמזח תמיד יחגרה
<p class="verse">
109:20 זאת פעלת שטני מאת יהוה והדברים רע על-נפשי
<p class="verse">
109:21 ואתה יהוה אדני עשה-אתי למען שמך כי-טוב חסדך הצילני
<p class="verse">
109:22 כי-עני ואביון אנכי ולבי חלל בקרבי
<p class="verse">
109:23 כצל-כנטותו נהלכתי ננערתי כארבה
<p class="verse">
109:24 ברכי כשלו מצום ובשרי כחש משמן
<p class="verse">
109:25 ואני הייתי חרפה להם יראוני יניעון ראשם
<p class="verse">
109:26 עזרני יהוה אלהי הושיעני כחסדך
<p class="verse">
109:27 וידעו כי-ידך זאת אתה יהוה עשיתה
<p class="verse">
109:28 יקללו-המה ואתה תברך קמו ויבשו ועבדך ישמח
<p class="verse">
109:29 ילבשו שוטני כלמה ויעטו כמעיל בשתם
<p class="verse">
109:30 אודה יהוה מאד בפי ובתוך רבים אהללנו
<p class="verse">
109:31 כי-יעמד לימין אביון להושיע משפטי נפשו
<p class="verse">
110:1 לדוד מזמור נאם יהוה לאדני שב לימיני עד-אשית איביך הדם לרגליך
<p class="verse">
110:2 מטה-עזך ישלח יהוה מציון רדה בקרב איביך
<p class="verse">
110:3 עמך נדבת ביום חילך בהדרי-קדש מרחם משחר לך טל ילדתיך
<p class="verse">
110:4 נשבע יהוה ולא ינחם אתה-כהן לעולם על-דברתי מלכי-צדק
<p class="verse">
110:5 אדני על-ימינך מחץ ביום-אפו מלכים
<p class="verse">
110:6 ידין בגוים מלא גויות מחץ ראש על-ארץ רבה
<p class="verse">
110:7 מנחל בדרך ישתה על-כן ירים ראש
<p class="verse">
111:1 הללו יה אודה יהוה בכל-לבב בסוד ישרים ועדה
<p class="verse">
111:2 גדלים מעשי יהוה דרושים לכל-חפציהם
<p class="verse">
111:3 הוד-והדר פעלו וצדקתו עמדת לעד
<p class="verse">
111:4 זכר עשה לנפלאתיו חנון ורחום יהוה
<p class="verse">
111:5 טרף נתן ליראיו יזכר לעולם בריתו
<p class="verse">
111:6 כח מעשיו הגיד לעמו לתת להם נחלת גוים
<p class="verse">
111:7 מעשי ידיו אמת ומשפט נאמנים כל-פקודיו
<p class="verse">
111:8 סמוכים לעד לעולם עשוים באמת וישר
<p class="verse">
111:9 פדות שלח לעמו צוה-לעולם בריתו קדוש ונורא שמו
<p class="verse">
111:10 ראשית חכמה יראת יהוה שכל טוב לכל-עשיהם תהלתו עמדת לעד
<p class="verse">
112:1 הללו יה אשרי-איש ירא את-יהוה במצותיו חפץ מאד
<p class="verse">
112:2 גבור בארץ יהיה זרעו דור ישרים יברך
<p class="verse">
112:3 הון-ועשר בביתו וצדקתו עמדת לעד
<p class="verse">
112:4 זרח בחשך אור לישרים חנון ורחום וצדיק
<p class="verse">
112:5 טוב-איש חונן ומלוה יכלכל דבריו במשפט
<p class="verse">
112:6 כי-לעולם לא-ימוט לזכר עולם יהיה צדיק
<p class="verse">
112:7 משמועה רעה לא יירא נכון לבו בטח ביהוה
<p class="verse">
112:8 סמוך לבו לא יירא עד אשר-יראה בצריו
<p class="verse">
112:9 פזר נתן לאביונים צדקתו עמדת לעד קרנו תרום בכבוד
<p class="verse">
112:10 רשע יראה וכעס שניו יחרק ונמס תאות רשעים תאבד
<p class="verse">
113:1 הללו יה הללו עבדי יהוה הללו את-שם יהוה
<p class="verse">
113:2 יהי שם יהוה מברך מעתה ועד-עולם
<p class="verse">
113:3 ממזרח-שמש עד-מבואו מהלל שם יהוה
<p class="verse">
113:4 רם על-כל-גוים יהוה על השמים כבודו
<p class="verse">
113:5 מי כיהוה אלהינו המגביהי לשבת
<p class="verse">
113:6 המשפילי לראות בשמים ובארץ
<p class="verse">
113:7 מקימי מעפר דל מאשפת ירים אביון
<p class="verse">
113:8 להושיבי עם-נדיבים עם נדיבי עמו
<p class="verse">
113:9 מושיבי עקרת הבית אם-הבנים שמחה הללו-יה
<p class="verse">
114:1 בצאת ישראל ממצרים בית יעקב מעם לעז
<p class="verse">
114:2 היתה יהודה לקדשו ישראל ממשלותיו
<p class="verse">
114:3 הים ראה וינס הירדן יסב לאחור
<p class="verse">
114:4 ההרים רקדו כאילים גבעות כבני-צאן
<p class="verse">
114:5 מה-לך הים כי תנוס הירדן תסב לאחור
<p class="verse">
114:6 ההרים תרקדו כאילים גבעות כבני-צאן
<p class="verse">
114:7 מלפני אדון חולי ארץ מלפני אלוה יעקב
<p class="verse">
114:8 ההפכי הצור אגם-מים חלמיש למעינו-מים
<p class="verse">
115:1 לא לנו יהוה לא לנו כי-לשמך תן כבוד על-חסדך על-אמתך
<p class="verse">
115:2 למה יאמרו הגוים איה-נא אלהיהם
<p class="verse">
115:3 ואלהינו בשמים כל אשר-חפץ עשה
<p class="verse">
115:4 עצביהם כסף וזהב מעשה ידי אדם
<p class="verse">
115:5 פה-להם ולא ידברו עינים להם ולא יראו
<p class="verse">
115:6 אזנים להם ולא ישמעו אף להם ולא יריחון
<p class="verse">
115:7 ידיהם ולא ימישון רגליהם ולא יהלכו לא-יהגו בגרונם
<p class="verse">
115:8 כמוהם יהיו עשיהם כל אשר-בטח בהם
<p class="verse">
115:9 ישראל בטח ביהוה עזרם ומגנם הוא
<p class="verse">
115:10 בית אהרן בטחו ביהוה עזרם ומגנם הוא
<p class="verse">
115:11 יראי יהוה בטחו ביהוה עזרם ומגנם הוא
<p class="verse">
115:12 יהוה זכרנו יברך יברך את-בית ישראל יברך את-בית אהרן
<p class="verse">
115:13 יברך יראי יהוה הקטנים עם-הגדלים
<p class="verse">
115:14 יסף יהוה עליכם עליכם ועל-בניכם
<p class="verse">
115:15 ברוכים אתם ליהוה עשה שמים וארץ
<p class="verse">
115:16 השמים שמים ליהוה והארץ נתן לבני-אדם
<p class="verse">
115:17 לא המתים יהללו-יה ולא כל-ירדי דומה
<p class="verse">
115:18 ואנחנו נברך יה מעתה ועד-עולם הללו-יה
<p class="verse">
116:1 אהבתי כי-ישמע יהוה את-קולי תחנוני
<p class="verse">
116:2 כי-הטה אזנו לי ובימי אקרא
<p class="verse">
116:3 אפפוני חבלי-מות ומצרי שאול מצאוני צרה ויגון אמצא
<p class="verse">
116:4 ובשם-יהוה אקרא אנה יהוה מלטה נפשי
<p class="verse">
116:5 חנון יהוה וצדיק ואלהינו מרחם
<p class="verse">
116:6 שמר פתאים יהוה דלותי ולי יהושיע
<p class="verse">
116:7 שובי נפשי למנוחיכי כי-יהוה גמל עליכי
<p class="verse">
116:8 כי חלצת נפשי ממות את-עיני מן-דמעה את-רגלי מדחי
<p class="verse">
116:9 אתהלך לפני יהוה בארצות החיים
<p class="verse">
116:10 האמנתי כי אדבר אני עניתי מאד
<p class="verse">
116:11 אני אמרתי בחפזי כל-האדם כזב
<p class="verse">
116:12 מה-אשיב ליהוה כל-תגמולוהי עלי
<p class="verse">
116:13 כוס-ישועות אשא ובשם יהוה אקרא
<p class="verse">
116:14 נדרי ליהוה אשלם נגדה-נא לכל-עמו
<p class="verse">
116:15 יקר בעיני יהוה המותה לחסידיו
<p class="verse">
116:16 אנה יהוה כי-אני עבדך אני-עבדך בן-אמתך פתחת למוסרי
<p class="verse">
116:17 לך-אזבח זבח תודה ובשם יהוה אקרא
<p class="verse">
116:18 נדרי ליהוה אשלם נגדה-נא לכל-עמו
<p class="verse">
116:19 בחצרות בית יהוה בתוככי ירושלם הללו-יה
<p class="verse">
117:1 הללו את-יהוה כל-גוים שבחוהו כל-האמים
<p class="verse">
117:2 כי גבר עלינו חסדו ואמת-יהוה לעולם הללו-יה
<p class="verse">
118:1 הודו ליהוה כי-טוב כי לעולם חסדו
<p class="verse">
118:2 יאמר-נא ישראל כי לעולם חסדו
<p class="verse">
118:3 יאמרו-נא בית-אהרן כי לעולם חסדו
<p class="verse">
118:4 יאמרו-נא יראי יהוה כי לעולם חסדו
<p class="verse">
118:5 מן-המצר קראתי יה ענני במרחב יה
<p class="verse">
118:6 יהוה לי לא אירא מה-יעשה לי אדם
<p class="verse">
118:7 יהוה לי בעזרי ואני אראה בשנאי
<p class="verse">
118:8 טוב לחסות ביהוה מבטח באדם
<p class="verse">
118:9 טוב לחסות ביהוה מבטח בנדיבים
<p class="verse">
118:10 כל-גוים סבבוני בשם יהוה כי אמילם
<p class="verse">
118:11 סבוני גם-סבבוני בשם יהוה כי אמילם
<p class="verse">
118:12 סבוני כדבורים דעכו כאש קוצים בשם יהוה כי אמילם
<p class="verse">
118:13 דחה דחיתני לנפל ויהוה עזרני
<p class="verse">
118:14 עזי וזמרת יה ויהי-לי לישועה
<p class="verse">
118:15 קול רנה וישועה באהלי צדיקים ימין יהוה עשה חיל
<p class="verse">
118:16 ימין יהוה רוממה ימין יהוה עשה חיל
<p class="verse">
118:17 לא אמות כי-אחיה ואספר מעשי יה
<p class="verse">
118:18 יסר יסרני יה ולמות לא נתנני
<p class="verse">
118:19 פתחו-לי שערי-צדק אבא-בם אודה יה
<p class="verse">
118:20 זה-השער ליהוה צדיקים יבאו בו
<p class="verse">
118:21 אודך כי עניתני ותהי-לי לישועה
<p class="verse">
118:22 אבן מאסו הבונים היתה לראש פנה
<p class="verse">
118:23 מאת יהוה היתה זאת היא נפלאת בעינינו
<p class="verse">
118:24 זה-היום עשה יהוה נגילה ונשמחה בו
<p class="verse">
118:25 אנא יהוה הושיעה נא אנא יהוה הצליחה נא
<p class="verse">
118:26 ברוך הבא בשם יהוה ברכנוכם מבית יהוה
<p class="verse">
118:27 אל יהוה ויאר לנו אסרו-חג בעבתים עד-קרנות המזבח
<p class="verse">
118:28 אלי אתה ואודך אלהי ארוממך
<p class="verse">
118:29 הודו ליהוה כי-טוב כי לעולם חסדו
<p class="verse">
119:1 אשרי תמימי-דרך ההלכים בתורת יהוה
<p class="verse">
119:2 אשרי נצרי עדתיו בכל-לב ידרשוהו
<p class="verse">
119:3 אף לא-פעלו עולה בדרכיו הלכו
<p class="verse">
119:4 אתה צויתה פקדיך לשמר מאד
<p class="verse">
119:5 אחלי יכנו דרכי לשמר חקיך
<p class="verse">
119:6 אז לא-אבוש בהביטי אל-כל-מצותיך
<p class="verse">
119:7 אודך בישר לבב בלמדי משפטי צדקך
<p class="verse">
119:8 את-חקיך אשמר אל-תעזבני עד-מאד
<p class="verse">
119:9 במה יזכה-נער את-ארחו לשמר כדברך
<p class="verse">
119:10 בכל-לבי דרשתיך אל-תשגני ממצותיך
<p class="verse">
119:11 בלבי צפנתי אמרתך למען לא אחטא-לך
<p class="verse">
119:12 ברוך אתה יהוה למדני חקיך
<p class="verse">
119:13 בשפתי ספרתי כל משפטי-פיך
<p class="verse">
119:14 בדרך עדותיך ששתי כעל כל-הון
<p class="verse">
119:15 בפקדיך אשיחה ואביטה ארחתיך
<p class="verse">
119:16 בחקתיך אשתעשע לא אשכח דברך
<p class="verse">
119:17 גמל על-עבדך אחיה ואשמרה דברך
<p class="verse">
119:18 גל-עיני ואביטה נפלאות מתורתך
<p class="verse">
119:19 גר אנכי בארץ אל-תסתר ממני מצותיך
<p class="verse">
119:20 גרסה נפשי לתאבה אל-משפטיך בכל-עת
<p class="verse">
119:21 גערת זדים ארורים השגים ממצותיך
<p class="verse">
119:22 גל מעלי חרפה ובוז כי עדתיך נצרתי
<p class="verse">
119:23 גם ישבו שרים בי נדברו עבדך ישיח בחקיך
<p class="verse">
119:24 גם-עדתיך שעשעי אנשי עצתי
<p class="verse">
119:25 דבקה לעפר נפשי חיני כדברך
<p class="verse">
119:26 דרכי ספרתי ותענני למדני חקיך
<p class="verse">
119:27 דרך-פקודיך הבינני ואשיחה בנפלאותיך
<p class="verse">
119:28 דלפה נפשי מתוגה קימני כדברך
<p class="verse">
119:29 דרך-שקר הסר ממני ותורתך חנני
<p class="verse">
119:30 דרך-אמונה בחרתי משפטיך שויתי
<p class="verse">
119:31 דבקתי בעדותיך יהוה אל-תבישני
<p class="verse">
119:32 דרך-מצותיך ארוץ כי תרחיב לבי
<p class="verse">
119:33 הורני יהוה דרך חקיך ואצרנה עקב
<p class="verse">
119:34 הבינני ואצרה תורתך ואשמרנה בכל-לב
<p class="verse">
119:35 הדריכני בנתיב מצותיך כי-בו חפצתי
<p class="verse">
119:36 הט-לבי אל-עדותיך ואל אל-בצע
<p class="verse">
119:37 העבר עיני מראות שוא בדרכך חיני
<p class="verse">
119:38 הקם לעבדך אמרתך אשר ליראתך
<p class="verse">
119:39 העבר חרפתי אשר יגרתי כי משפטיך טובים
<p class="verse">
119:40 הנה תאבתי לפקדיך בצדקתך חיני
<p class="verse">
119:41 ויבאני חסדך יהוה תשועתך כאמרתך
<p class="verse">
119:42 ואענה חרפי דבר כי-בטחתי בדברך
<p class="verse">
119:43 ואל-תצל מפי דבר-אמת עד-מאד כי למשפטך יחלתי
<p class="verse">
119:44 ואשמרה תורתך תמיד לעולם ועד
<p class="verse">
119:45 ואתהלכה ברחבה כי פקדיך דרשתי
<p class="verse">
119:46 ואדברה בעדתיך נגד מלכים ולא אבוש
<p class="verse">
119:47 ואשתעשע במצותיך אשר אהבתי
<p class="verse">
119:48 ואשא-כפי אל-מצותיך אשר אהבתי ואשיחה בחקיך
<p class="verse">
119:49 זכר-דבר לעבדך על אשר יחלתני
<p class="verse">
119:50 זאת נחמתי בעניי כי אמרתך חיתני
<p class="verse">
119:51 זדים הליצני עד-מאד מתורתך לא נטיתי
<p class="verse">
119:52 זכרתי משפטיך מעולם יהוה ואתנחם
<p class="verse">
119:53 זלעפה אחזתני מרשעים עזבי תורתך
<p class="verse">
119:54 זמרות היו-לי חקיך בבית מגורי
<p class="verse">
119:55 זכרתי בלילה שמך יהוה ואשמרה תורתך
<p class="verse">
119:56 זאת היתה-לי כי פקדיך נצרתי
<p class="verse">
119:57 חלקי יהוה אמרתי לשמר דבריך
<p class="verse">
119:58 חליתי פניך בכל-לב חנני כאמרתך
<p class="verse">
119:59 חשבתי דרכי ואשיבה רגלי אל-עדתיך
<p class="verse">
119:60 חשתי ולא התמהמהתי לשמר מצותיך
<p class="verse">
119:61 חבלי רשעים עודני תורתך לא שכחתי
<p class="verse">
119:62 חצות-לילה אקום להודות לך על משפטי צדקך
<p class="verse">
119:63 חבר אני לכל-אשר יראוך ולשמרי פקודיך
<p class="verse">
119:64 חסדך יהוה מלאה הארץ חקיך למדני
<p class="verse">
119:65 טוב עשית עם-עבדך יהוה כדברך
<p class="verse">
119:66 טוב טעם ודעת למדני כי במצותיך האמנתי
<p class="verse">
119:67 טרם אענה אני שגג ועתה אמרתך שמרתי
<p class="verse">
119:68 טוב-אתה ומטיב למדני חקיך
<p class="verse">
119:69 טפלו עלי שקר זדים אני בכל-לב אצר פקודיך
<p class="verse">
119:70 טפש כחלב לבם אני תורתך שעשעתי
<p class="verse">
119:71 טוב-לי כי-עניתי למען אלמד חקיך
<p class="verse">
119:72 טוב-לי תורת-פיך מאלפי זהב וכסף
<p class="verse">
119:73 ידיך עשוני ויכוננוני הבינני ואלמדה מצותיך
<p class="verse">
119:74 יראיך יראוני וישמחו כי לדברך יחלתי
<p class="verse">
119:75 ידעתי יהוה כי-צדק משפטיך ואמונה עניתני
<p class="verse">
119:76 יהי-נא חסדך לנחמני כאמרתך לעבדך
<p class="verse">
119:77 יבאוני רחמיך ואחיה כי-תורתך שעשעי
<p class="verse">
119:78 יבשו זדים כי-שקר עותוני אני אשיח בפקודיך
<p class="verse">
119:79 ישובו לי יראיך וידעו עדתיך
<p class="verse">
119:80 יהי-לבי תמים בחקיך למען לא אבוש
<p class="verse">
119:81 כלתה לתשועתך נפשי לדברך יחלתי
<p class="verse">
119:82 כלו עיני לאמרתך לאמר מתי תנחמני
<p class="verse">
119:83 כי-הייתי כנאד בקיטור חקיך לא שכחתי
<p class="verse">
119:84 כמה ימי-עבדך מתי תעשה ברדפי משפט
<p class="verse">
119:85 כרו-לי זדים שיחות אשר לא כתורתך
<p class="verse">
119:86 כל-מצותיך אמונה שקר רדפוני עזרני
<p class="verse">
119:87 כמעט כלוני בארץ ואני לא-עזבתי פקודיך
<p class="verse">
119:88 כחסדך חיני ואשמרה עדות פיך
<p class="verse">
119:89 לעולם יהוה דברך נצב בשמים
<p class="verse">
119:90 לדר ודר אמונתך כוננת ארץ ותעמד
<p class="verse">
119:91 למשפטיך עמדו היום כי הכל עבדיך
<p class="verse">
119:92 לולי תורתך שעשעי אז אבדתי בעניי
<p class="verse">
119:93 לעולם לא-אשכח פקודיך כי בם חייתני
<p class="verse">
119:94 לך-אני הושיעני כי פקודיך דרשתי
<p class="verse">
119:95 לי קוו רשעים לאבדני עדתיך אתבונן
<p class="verse">
119:96 לכל תכלה ראיתי קץ רחבה מצותך מאד
<p class="verse">
119:97 מה-אהבתי תורתך כל-היום היא שיחתי
<p class="verse">
119:98 מאיבי תחכמני מצותך כי לעולם היא-לי
<p class="verse">
119:99 מכל-מלמדי השכלתי כי עדותיך שיחה לי
<p class="verse">
119:100 מזקנים אתבונן כי פקודיך נצרתי
<p class="verse">
119:101 מכל-ארח רע כלאתי רגלי למען אשמר דברך
<p class="verse">
119:102 ממשפטיך לא-סרתי כי-אתה הורתני
<p class="verse">
119:103 מה-נמלצו לחכי אמרתך מדבש לפי
<p class="verse">
119:104 מפקודיך אתבונן על-כן שנאתי כל-ארח שקר
<p class="verse">
119:105 נר-לרגלי דברך ואור לנתיבתי
<p class="verse">
119:106 נשבעתי ואקימה לשמר משפטי צדקך
<p class="verse">
119:107 נעניתי עד-מאד יהוה חיני כדברך
<p class="verse">
119:108 נדבות פי רצה-נא יהוה ומשפטיך למדני
<p class="verse">
119:109 נפשי בכפי תמיד ותורתך לא שכחתי
<p class="verse">
119:110 נתנו רשעים פח לי ומפקודיך לא תעיתי
<p class="verse">
119:111 נחלתי עדותיך לעולם כי-ששון לבי המה
<p class="verse">
119:112 נטיתי לבי לעשות חקיך לעולם עקב
<p class="verse">
119:113 סעפים שנאתי ותורתך אהבתי
<p class="verse">
119:114 סתרי ומגני אתה לדברך יחלתי
<p class="verse">
119:115 סורו-ממני מרעים ואצרה מצות אלהי
<p class="verse">
119:116 סמכני כאמרתך ואחיה ואל-תבישני משברי
<p class="verse">
119:117 סעדני ואושעה ואשעה בחקיך תמיד
<p class="verse">
119:118 סלית כל-שוגים מחקיך כי-שקר תרמיתם
<p class="verse">
119:119 סגים השבת כל-רשעי-ארץ לכן אהבתי עדתיך
<p class="verse">
119:120 סמר מפחדך בשרי וממשפטיך יראתי
<p class="verse">
119:121 עשיתי משפט וצדק בל-תניחני לעשקי
<p class="verse">
119:122 ערב עבדך לטוב אל-יעשקני זדים
<p class="verse">
119:123 עיני כלו לישועתך ולאמרת צדקך
<p class="verse">
119:124 עשה עם-עבדך כחסדך וחקיך למדני
<p class="verse">
119:125 עבדך-אני הבינני ואדעה עדתיך
<p class="verse">
119:126 עת לעשות ליהוה הפרו תורתך
<p class="verse">
119:127 על-כן אהבתי מצותיך מזהב ומפז
<p class="verse">
119:128 על-כן כל-פקודי כל ישרתי כל-ארח שקר שנאתי
<p class="verse">
119:129 פלאות עדותיך על-כן נצרתם נפשי
<p class="verse">
119:130 פתח דבריך יאיר מבין פתיים
<p class="verse">
119:131 פי-פערתי ואשאפה כי למצותיך יאבתי
<p class="verse">
119:132 פנה-אלי וחנני כמשפט לאהבי שמך
<p class="verse">
119:133 פעמי הכן באמרתך ואל-תשלט-בי כל-און
<p class="verse">
119:134 פדני מעשק אדם ואשמרה פקודיך
<p class="verse">
119:135 פניך האר בעבדך ולמדני את-חקיך
<p class="verse">
119:136 פלגי-מים ירדו עיני על לא-שמרו תורתך
<p class="verse">
119:137 צדיק אתה יהוה וישר משפטיך
<p class="verse">
119:138 צוית צדק עדתיך ואמונה מאד
<p class="verse">
119:139 צמתתני קנאתי כי-שכחו דבריך צרי
<p class="verse">
119:140 צרופה אמרתך מאד ועבדך אהבה
<p class="verse">
119:141 צעיר אנכי ונבזה פקדיך לא שכחתי
<p class="verse">
119:142 צדקתך צדק לעולם ותורתך אמת
<p class="verse">
119:143 צר-ומצוק מצאוני מצותיך שעשעי
<p class="verse">
119:144 צדק עדותיך לעולם הבינני ואחיה
<p class="verse">
119:145 קראתי בכל-לב ענני יהוה חקיך אצרה
<p class="verse">
119:146 קראתיך הושיעני ואשמרה עדתיך
<p class="verse">
119:147 קדמתי בנשף ואשועה לדבריך יחלתי
<p class="verse">
119:148 קדמו עיני אשמרות לשיח באמרתך
<p class="verse">
119:149 קולי שמעה כחסדך יהוה כמשפטך חיני
<p class="verse">
119:150 קרבו רדפי זמה מתורתך רחקו
<p class="verse">
119:151 קרוב אתה יהוה וכל-מצותיך אמת
<p class="verse">
119:152 קדם ידעתי מעדתיך כי לעולם יסדתם
<p class="verse">
119:153 ראה-עניי וחלצני כי-תורתך לא שכחתי
<p class="verse">
119:154 ריבה ריבי וגאלני לאמרתך חיני
<p class="verse">
119:155 רחוק מרשעים ישועה כי-חקיך לא דרשו
<p class="verse">
119:156 רחמיך רבים יהוה כמשפטיך חיני
<p class="verse">
119:157 רבים רדפי וצרי מעדותיך לא נטיתי
<p class="verse">
119:158 ראיתי בגדים ואתקוטטה אשר אמרתך לא שמרו
<p class="verse">
119:159 ראה כי-פקודיך אהבתי יהוה כחסדך חיני
<p class="verse">
119:160 ראש-דברך אמת ולעולם כל-משפט צדקך
<p class="verse">
119:161 שרים רדפוני חנם ומדבריך פחד לבי
<p class="verse">
119:162 שש אנכי על-אמרתך כמוצא שלל רב
<p class="verse">
119:163 שקר שנאתי ואתעבה תורתך אהבתי
<p class="verse">
119:164 שבע ביום הללתיך על משפטי צדקך
<p class="verse">
119:165 שלום רב לאהבי תורתך ואין-למו מכשול
<p class="verse">
119:166 שברתי לישועתך יהוה ומצותיך עשיתי
<p class="verse">
119:167 שמרה נפשי עדתיך ואהבם מאד
<p class="verse">
119:168 שמרתי פקודיך ועדתיך כי כל-דרכי נגדך
<p class="verse">
119:169 תקרב רנתי לפניך יהוה כדברך הבינני
<p class="verse">
119:170 תבוא תחנתי לפניך כאמרתך הצילני
<p class="verse">
119:171 תבענה שפתי תהלה כי תלמדני חקיך
<p class="verse">
119:172 תען לשוני אמרתך כי כל-מצותיך צדק
<p class="verse">
119:173 תהי-ידך לעזרני כי פקודיך בחרתי
<p class="verse">
119:174 תאבתי לישועתך יהוה ותורתך שעשעי
<p class="verse">
119:175 תחי-נפשי ותהללך ומשפטך יעזרני
<p class="verse">
119:176 תעיתי כשה אבד בקש עבדך כי מצותיך לא שכחתי
<p class="verse">
120:1 שיר המעלות אל-יהוה בצרתה לי קראתי ויענני
<p class="verse">
120:2 יהוה הצילה נפשי משפת-שקר מלשון רמיה
<p class="verse">
120:3 מה-יתן לך ומה-יסיף לך לשון רמיה
<p class="verse">
120:4 חצי גבור שנונים עם גחלי רתמים
<p class="verse">
120:5 אויה-לי כי-גרתי משך שכנתי עם-אהלי קדר
<p class="verse">
120:6 רבת שכנה-לה נפשי עם שונא שלום
<p class="verse">
120:7 אני-שלום וכי אדבר המה למלחמה
<p class="verse">
121:1 שיר למעלות אשא עיני אל-ההרים מאין יבא עזרי
<p class="verse">
121:2 עזרי מעם יהוה עשה שמים וארץ
<p class="verse">
121:3 אל-יתן למוט רגלך אל-ינום שמרך
<p class="verse">
121:4 הנה לא-ינום ולא יישן שומר ישראל
<p class="verse">
121:5 יהוה שמרך יהוה צלך על-יד ימינך
<p class="verse">
121:6 יומם השמש לא-יככה וירח בלילה
<p class="verse">
121:7 יהוה ישמרך מכל-רע ישמר את-נפשך
<p class="verse">
121:8 יהוה ישמר-צאתך ובואך מעתה ועד-עולם
<p class="verse">
122:1 שיר המעלות לדוד שמחתי באמרים לי בית יהוה נלך
<p class="verse">
122:2 עמדות היו רגלינו בשעריך ירושלם
<p class="verse">
122:3 ירושלם הבנויה כעיר שחברה-לה יחדו
<p class="verse">
122:4 ששם עלו שבטים שבטי-יה עדות לישראל להדות לשם יהוה
<p class="verse">
122:5 כי שמה ישבו כסאות למשפט כסאות לבית דויד
<p class="verse">
122:6 שאלו שלום ירושלם ישליו אהביך
<p class="verse">
122:7 יהי-שלום בחילך שלוה בארמנותיך
<p class="verse">
122:8 למען אחי ורעי אדברה-נא שלום בך
<p class="verse">
122:9 למען בית-יהוה אלהינו אבקשה טוב לך
<p class="verse">
123:1 שיר המעלות אליך נשאתי את-עיני הישבי בשמים
<p class="verse">
123:2 הנה כעיני עבדים אל-יד אדוניהם כעיני שפחה אל-יד גברתה כן עינינו אל-יהוה אלהינו עד שיחננו
<p class="verse">
123:3 חננו יהוה חננו כי-רב שבענו בוז
<p class="verse">
123:4 רבת שבעה-לה נפשנו הלעג השאננים הבוז לגאיונים
<p class="verse">
124:1 שיר המעלות לדוד לולי יהוה שהיה לנו יאמר-נא ישראל
<p class="verse">
124:2 לולי יהוה שהיה לנו בקום עלינו אדם
<p class="verse">
124:3 אזי חיים בלעונו בחרות אפם בנו
<p class="verse">
124:4 אזי המים שטפונו נחלה עבר על-נפשנו
<p class="verse">
124:5 אזי עבר על-נפשנו המים הזידונים
<p class="verse">
124:6 ברוך יהוה שלא נתננו טרף לשניהם
<p class="verse">
124:7 נפשנו כצפור נמלטה מפח יוקשים הפח נשבר ואנחנו נמלטנו
<p class="verse">
124:8 עזרנו בשם יהוה עשה שמים וארץ
<p class="verse">
125:1 שיר המעלות הבטחים ביהוה כהר-ציון לא-ימוט לעולם ישב
<p class="verse">
125:2 ירושלם הרים סביב לה ויהוה סביב לעמו מעתה ועד-עולם
<p class="verse">
125:3 כי לא ינוח שבט הרשע על גורל הצדיקים למען לא-ישלחו הצדיקים בעולתה ידיהם
<p class="verse">
125:4 היטיבה יהוה לטובים ולישרים בלבותם
<p class="verse">
125:5 והמטים עקלקלותם יוליכם יהוה את-פעלי האון שלום על-ישראל
<p class="verse">
126:1 שיר המעלות בשוב יהוה את-שיבת ציון היינו כחלמים
<p class="verse">
126:2 אז ימלא שחוק פינו ולשוננו רנה אז יאמרו בגוים הגדיל יהוה לעשות עם-אלה
<p class="verse">
126:3 הגדיל יהוה לעשות עמנו היינו שמחים
<p class="verse">
126:4 שובה יהוה את-שבותנו כאפיקים בנגב
<p class="verse">
126:5 הזרעים בדמעה ברנה יקצרו
<p class="verse">
126:6 הלוך ילך ובכה נשא משך-הזרע בא-יבוא ברנה נשא אלמתיו
<p class="verse">
127:1 שיר המעלות לשלמה אם-יהוה לא-יבנה בית שוא עמלו בוניו בו אם-יהוה לא-ישמר-עיר שוא שקד שומר
<p class="verse">
127:2 שוא לכם משכימי קום מאחרי-שבת אכלי לחם העצבים כן יתן לידידו שנא
<p class="verse">
127:3 הנה נחלת יהוה בנים שכר פרי הבטן
<p class="verse">
127:4 כחצים ביד-גבור כן בני הנעורים
<p class="verse">
127:5 אשרי הגבר אשר מלא את-אשפתו מהם לא-יבשו כי-ידברו את-אויבים בשער
<p class="verse">
128:1 שיר המעלות אשרי כל-ירא יהוה ההלך בדרכיו
<p class="verse">
128:2 יגיע כפיך כי תאכל אשריך וטוב לך
<p class="verse">
128:3 אשתך כגפן פריה בירכתי ביתך בניך כשתלי זיתים סביב לשלחנך
<p class="verse">
128:4 הנה כי-כן יברך גבר ירא יהוה
<p class="verse">
128:5 יברכך יהוה מציון וראה בטוב ירושלם כל ימי חייך
<p class="verse">
128:6 וראה-בנים לבניך שלום על-ישראל
<p class="verse">
129:1 שיר המעלות רבת צררוני מנעורי יאמר-נא ישראל
<p class="verse">
129:2 רבת צררוני מנעורי גם לא-יכלו לי
<p class="verse">
129:3 על-גבי חרשו חרשים האריכו למענותם
<p class="verse">
129:4 יהוה צדיק קצץ עבות רשעים
<p class="verse">
129:5 יבשו ויסגו אחור כל שנאי ציון
<p class="verse">
129:6 יהיו כחציר גגות שקדמת שלף יבש
<p class="verse">
129:7 שלא מלא כפו קוצר וחצנו מעמר
<p class="verse">
129:8 ולא אמרו העברים ברכת-יהוה אליכם ברכנו אתכם בשם יהוה
<p class="verse">
130:1 שיר המעלות ממעמקים קראתיך יהוה
<p class="verse">
130:2 אדני שמעה בקולי תהיינה אזניך קשבות לקול תחנוני
<p class="verse">
130:3 אם-עונות תשמר-יה אדני מי יעמד
<p class="verse">
130:4 כי-עמך הסליחה למען תורא
<p class="verse">
130:5 קויתי יהוה קותה נפשי ולדברו הוחלתי
<p class="verse">
130:6 נפשי לאדני משמרים לבקר שמרים לבקר
<p class="verse">
130:7 יחל ישראל אל-יהוה כי-עם-יהוה החסד והרבה עמו פדות
<p class="verse">
130:8 והוא יפדה את-ישראל מכל עונתיו
<p class="verse">
131:1 שיר המעלות לדוד יהוה לא-גבה לבי ולא-רמו עיני ולא-הלכתי בגדלות ובנפלאות ממני
<p class="verse">
131:2 אם-לא שויתי ודוממתי נפשי כגמל עלי אמו כגמל עלי נפשי
<p class="verse">
131:3 יחל ישראל אל-יהוה מעתה ועד-עולם
<p class="verse">
132:1 שיר המעלות זכור-יהוה לדוד את כל-ענותו
<p class="verse">
132:2 אשר נשבע ליהוה נדר לאביר יעקב
<p class="verse">
132:3 אם-אבא באהל ביתי אם-אעלה על-ערש יצועי
<p class="verse">
132:4 אם-אתן שנת לעיני לעפעפי תנומה
<p class="verse">
132:5 עד-אמצא מקום ליהוה משכנות לאביר יעקב
<p class="verse">
132:6 הנה-שמענוה באפרתה מצאנוה בשדי-יער
<p class="verse">
132:7 נבואה למשכנותיו נשתחוה להדם רגליו
<p class="verse">
132:8 קומה יהוה למנוחתך אתה וארון עזך
<p class="verse">
132:9 כהניך ילבשו-צדק וחסידיך ירננו
<p class="verse">
132:10 בעבור דוד עבדך אל-תשב פני משיחך
<p class="verse">
132:11 נשבע-יהוה לדוד אמת לא-ישוב ממנה מפרי בטנך אשית לכסא-לך
<p class="verse">
132:12 אם-ישמרו בניך בריתי ועדתי זו אלמדם גם-בניהם עדי-עד ישבו לכסא-לך
<p class="verse">
132:13 כי-בחר יהוה בציון אוה למושב לו
<p class="verse">
132:14 זאת-מנוחתי עדי-עד פה-אשב כי אותיה
<p class="verse">
132:15 צידה ברך אברך אביוניה אשביע לחם
<p class="verse">
132:16 וכהניה אלביש ישע וחסידיה רנן ירננו
<p class="verse">
132:17 שם אצמיח קרן לדוד ערכתי נר למשיחי
<p class="verse">
132:18 אויביו אלביש בשת ועליו יציץ נזרו
<p class="verse">
133:1 שיר המעלות לדוד הנה מה-טוב ומה-נעים שבת אחים גם-יחד
<p class="verse">
133:2 כשמן הטוב על-הראש ירד על-הזקן זקן-אהרן שירד על-פי מדותיו
<p class="verse">
133:3 כטל-חרמון שירד על-הררי ציון כי שם צוה יהוה את-הברכה חיים עד-העולם
<p class="verse">
134:1 שיר המעלות הנה ברכו את-יהוה כל-עבדי יהוה העמדים בבית-יהוה בלילות
<p class="verse">
134:2 שאו-ידכם קדש וברכו את-יהוה
<p class="verse">
134:3 יברכך יהוה מציון עשה שמים וארץ
<p class="verse">
135:1 הללו יה הללו את-שם יהוה הללו עבדי יהוה
<p class="verse">
135:2 שעמדים בבית יהוה בחצרות בית אלהינו
<p class="verse">
135:3 הללו-יה כי-טוב יהוה זמרו לשמו כי נעים
<p class="verse">
135:4 כי-יעקב בחר לו יה ישראל לסגלתו
<p class="verse">
135:5 כי אני ידעתי כי-גדול יהוה ואדנינו מכל-אלהים
<p class="verse">
135:6 כל אשר-חפץ יהוה עשה בשמים ובארץ בימים וכל-תהומות
<p class="verse">
135:7 מעלה נשאים מקצה הארץ ברקים למטר עשה מוצא-רוח מאוצרותיו
<p class="verse">
135:8 שהכה בכורי מצרים מאדם עד-בהמה
<p class="verse">
135:9 שלח אתות ומפתים בתוככי מצרים בפרעה ובכל-עבדיו
<p class="verse">
135:10 שהכה גוים רבים והרג מלכים עצומים
<p class="verse">
135:11 לסיחון מלך האמרי ולעוג מלך הבשן ולכל ממלכות כנען
<p class="verse">
135:12 ונתן ארצם נחלה נחלה לישראל עמו
<p class="verse">
135:13 יהוה שמך לעולם יהוה זכרך לדר-ודר
<p class="verse">
135:14 כי-ידין יהוה עמו ועל-עבדיו יתנחם
<p class="verse">
135:15 עצבי הגוים כסף וזהב מעשה ידי אדם
<p class="verse">
135:16 פה-להם ולא ידברו עינים להם ולא יראו
<p class="verse">
135:17 אזנים להם ולא יאזינו אף אין-יש-רוח בפיהם
<p class="verse">
135:18 כמוהם יהיו עשיהם כל אשר-בטח בהם
<p class="verse">
135:19 בית ישראל ברכו את-יהוה בית אהרן ברכו את-יהוה
<p class="verse">
135:20 בית הלוי ברכו את-יהוה יראי יהוה ברכו את-יהוה
<p class="verse">
135:21 ברוך יהוה מציון שכן ירושלם הללו-יה
<p class="verse">
136:1 הודו ליהוה כי-טוב כי לעולם חסדו
<p class="verse">
136:2 הודו לאלהי האלהים כי לעולם חסדו
<p class="verse">
136:3 הודו לאדני האדנים כי לעולם חסדו
<p class="verse">
136:4 לעשה נפלאות גדלות לבדו כי לעולם חסדו
<p class="verse">
136:5 לעשה השמים בתבונה כי לעולם חסדו
<p class="verse">
136:6 לרקע הארץ על-המים כי לעולם חסדו
<p class="verse">
136:7 לעשה אורים גדלים כי לעולם חסדו
<p class="verse">
136:8 את-השמש לממשלת ביום כי לעולם חסדו
<p class="verse">
136:9 את-הירח וכוכבים לממשלות בלילה כי לעולם חסדו
<p class="verse">
136:10 למכה מצרים בבכוריהם כי לעולם חסדו
<p class="verse">
136:11 ויוצא ישראל מתוכם כי לעולם חסדו
<p class="verse">
136:12 ביד חזקה ובזרוע נטויה כי לעולם חסדו
<p class="verse">
136:13 לגזר ים-סוף לגזרים כי לעולם חסדו
<p class="verse">
136:14 והעביר ישראל בתוכו כי לעולם חסדו
<p class="verse">
136:15 ונער פרעה וחילו בים-סוף כי לעולם חסדו
<p class="verse">
136:16 למוליך עמו במדבר כי לעולם חסדו
<p class="verse">
136:17 למכה מלכים גדלים כי לעולם חסדו
<p class="verse">
136:18 ויהרג מלכים אדירים כי לעולם חסדו
<p class="verse">
136:19 לסיחון מלך האמרי כי לעולם חסדו
<p class="verse">
136:20 ולעוג מלך הבשן כי לעולם חסדו
<p class="verse">
136:21 ונתן ארצם לנחלה כי לעולם חסדו
<p class="verse">
136:22 נחלה לישראל עבדו כי לעולם חסדו
<p class="verse">
136:23 שבשפלנו זכר לנו כי לעולם חסדו
<p class="verse">
136:24 ויפרקנו מצרינו כי לעולם חסדו
<p class="verse">
136:25 נתן לחם לכל-בשר כי לעולם חסדו
<p class="verse">
136:26 הודו לאל השמים כי לעולם חסדו
<p class="verse">
137:1 על נהרות בבל שם ישבנו גם-בכינו בזכרנו את-ציון
<p class="verse">
137:2 על-ערבים בתוכה תלינו כנרותינו
<p class="verse">
137:3 כי שם שאלונו שובינו דברי-שיר ותוללינו שמחה שירו לנו משיר ציון
<p class="verse">
137:4 איך נשיר את-שיר-יהוה על אדמת נכר
<p class="verse">
137:5 אם-אשכחך ירושלם תשכח ימיני
<p class="verse">
137:6 תדבק-לשוני לחכי אם-לא אזכרכי אם-לא אעלה את-ירושלם על ראש שמחתי
<p class="verse">
137:7 זכר יהוה לבני אדום את יום ירושלם האמרים ערו ערו עד היסוד בה
<p class="verse">
137:8 בת-בבל השדודה אשרי שישלם-לך את-גמולך שגמלת לנו
<p class="verse">
137:9 אשרי שיאחז ונפץ את-עלליך אל-הסלע
<p class="verse">
138:1 לדוד אודך בכל-לבי נגד אלהים אזמרך
<p class="verse">
138:2 אשתחוה אל-היכל קדשך ואודה את-שמך על-חסדך ועל-אמתך כי-הגדלת על-כל-שמך אמרתך
<p class="verse">
138:3 ביום קראתי ותענני תרהבני בנפשי עז
<p class="verse">
138:4 יודוך יהוה כל-מלכי-ארץ כי שמעו אמרי-פיך
<p class="verse">
138:5 וישירו בדרכי יהוה כי גדול כבוד יהוה
<p class="verse">
138:6 כי-רם יהוה ושפל יראה וגבה ממרחק יידע
<p class="verse">
138:7 אם-אלך בקרב צרה תחיני על אף איבי תשלח ידך ותושיעני ימינך
<p class="verse">
138:8 יהוה יגמר בעדי יהוה חסדך לעולם מעשי ידיך אל-תרף
<p class="verse">
139:1 למנצח לדוד מזמור יהוה חקרתני ותדע
<p class="verse">
139:2 אתה ידעת שבתי וקומי בנתה לרעי מרחוק
<p class="verse">
139:3 ארחי ורבעי זרית וכל-דרכי הסכנתה
<p class="verse">
139:4 כי אין מלה בלשוני הן יהוה ידעת כלה
<p class="verse">
139:5 אחור וקדם צרתני ותשת עלי כפכה
<p class="verse">
139:6 פלאיה דעת ממני נשגבה לא-אוכל לה
<p class="verse">
139:7 אנה אלך מרוחך ואנה מפניך אברח
<p class="verse">
139:8 אם-אסק שמים שם אתה ואציעה שאול הנך
<p class="verse">
139:9 אשא כנפי-שחר אשכנה באחרית ים
<p class="verse">
139:10 גם-שם ידך תנחני ותאחזני ימינך
<p class="verse">
139:11 ואמר אך-חשך ישופני ולילה אור בעדני
<p class="verse">
139:12 גם-חשך לא-יחשיך ממך ולילה כיום יאיר כחשיכה כאורה
<p class="verse">
139:13 כי-אתה קנית כליתי תסכני בבטן אמי
<p class="verse">
139:14 אודך על כי נוראות נפליתי נפלאים מעשיך ונפשי ידעת מאד
<p class="verse">
139:15 לא-נכחד עצמי ממך אשר-עשיתי בסתר רקמתי בתחתיות ארץ
<p class="verse">
139:16 גלמי ראו עיניך ועל-ספרך כלם יכתבו ימים יצרו ולא אחד בהם
<p class="verse">
139:17 ולי מה-יקרו רעיך אל מה עצמו ראשיהם
<p class="verse">
139:18 אספרם מחול ירבון הקיצתי ועודי עמך
<p class="verse">
139:19 אם-תקטל אלוה רשע ואנשי דמים סורו מני
<p class="verse">
139:20 אשר יאמרך למזמה נשא לשוא עריך
<p class="verse">
139:21 הלוא-משנאיך יהוה אשנא ובתקוממיך אתקוטט
<p class="verse">
139:22 תכלית שנאה שנאתים לאויבים היו לי
<p class="verse">
139:23 חקרני אל ודע לבבי בחנני ודע שרעפי
<p class="verse">
139:24 וראה אם-דרך-עצב בי ונחני בדרך עולם
<p class="verse">
140:1 למנצח מזמור לדוד
<p class="verse">
140:2 חלצני יהוה מאדם רע מאיש חמסים תנצרני
<p class="verse">
140:3 אשר חשבו רעות בלב כל-יום יגורו מלחמות
<p class="verse">
140:4 שננו לשונם כמו-נחש חמת עכשוב תחת שפתימו סלה
<p class="verse">
140:5 שמרני יהוה מידי רשע מאיש חמסים תנצרני אשר חשבו לדחות פעמי
<p class="verse">
140:6 טמנו-גאים פח לי וחבלים פרשו רשת ליד-מעגל מקשים שתו-לי סלה
<p class="verse">
140:7 אמרתי ליהוה אלי אתה האזינה יהוה קול תחנוני
<p class="verse">
140:8 יהוה אדני עז ישועתי סכתה לראשי ביום נשק
<p class="verse">
140:9 אל-תתן יהוה מאויי רשע זממו אל-תפק ירומו סלה
<p class="verse">
140:10 ראש מסבי עמל שפתימו יכסומו
<p class="verse">
140:11 ימיטו עליהם גחלים באש יפלם במהמרות בל-יקומו
<p class="verse">
140:12 איש לשון בל-יכון בארץ איש-חמס רע יצודנו למדחפת
<p class="verse">
140:13 ידעת כי-יעשה יהוה דין עני משפט אבינים
<p class="verse">
140:14 אך צדיקים יודו לשמך ישבו ישרים את-פניך
<p class="verse">
141:1 מזמור לדוד יהוה קראתיך חושה לי האזינה קולי בקראי-לך
<p class="verse">
141:2 תכון תפלתי קטרת לפניך משאת כפי מנחת-ערב
<p class="verse">
141:3 שיתה יהוה שמרה לפי נצרה על-דל שפתי
<p class="verse">
141:4 אל-תט-לבי לדבר רע להתעולל עללות ברשע את-אישים פעלי-און ובל-אלחם במנעמיהם
<p class="verse">
141:5 יהלמני-צדיק חסד ויוכיחני שמן ראש אל-יני ראשי כי-עוד ותפלתי ברעותיהם
<p class="verse">
141:6 נשמטו בידי-סלע שפטיהם ושמעו אמרי כי נעמו
<p class="verse">
141:7 כמו פלח ובקע בארץ נפזרו עצמינו לפי שאול
<p class="verse">
141:8 כי אליך יהוה אדני עיני בכה חסיתי אל-תער נפשי
<p class="verse">
141:9 שמרני מידי פח יקשו לי ומקשות פעלי און
<p class="verse">
141:10 יפלו במכמריו רשעים יחד אנכי עד-אעבור
<p class="verse">
142:1 משכיל לדוד בהיותו במערה תפלה
<p class="verse">
142:2 קולי אל-יהוה אזעק קולי אל-יהוה אתחנן
<p class="verse">
142:3 אשפך לפניו שיחי צרתי לפניו אגיד
<p class="verse">
142:4 בהתעטף עלי רוחי ואתה ידעת נתיבתי בארח-זו אהלך טמנו פח לי
<p class="verse">
142:5 הביט ימין וראה ואין-לי מכיר אבד מנוס ממני אין דורש לנפשי
<p class="verse">
142:6 זעקתי אליך יהוה אמרתי אתה מחסי חלקי בארץ החיים
<p class="verse">
142:7 הקשיבה אל-רנתי כי-דלותי מאד הצילני מרדפי כי אמצו ממני
<p class="verse">
142:8 הוציאה ממסגר נפשי להודות את-שמך בי יכתרו צדיקים כי תגמל עלי
<p class="verse">
143:1 מזמור לדוד יהוה שמע תפלתי האזינה אל-תחנוני באמנתך ענני בצדקתך
<p class="verse">
143:2 ואל-תבוא במשפט את-עבדך כי לא-יצדק לפניך כל-חי
<p class="verse">
143:3 כי רדף אויב נפשי דכא לארץ חיתי הושיבני במחשכים כמתי עולם
<p class="verse">
143:4 ותתעטף עלי רוחי בתוכי ישתומם לבי
<p class="verse">
143:5 זכרתי ימים מקדם הגיתי בכל-פעלך במעשה ידיך אשוחח
<p class="verse">
143:6 פרשתי ידי אליך נפשי כארץ-עיפה לך סלה
<p class="verse">
143:7 מהר ענני יהוה כלתה רוחי אל-תסתר פניך ממני ונמשלתי עם-ירדי בור
<p class="verse">
143:8 השמיעני בבקר חסדך כי-בך בטחתי הודיעני דרך-זו אלך כי-אליך נשאתי נפשי
<p class="verse">
143:9 הצילני מאיבי יהוה אליך כסתי
<p class="verse">
143:10 למדני לעשות רצונך כי-אתה אלוהי רוחך טובה תנחני בארץ מישור
<p class="verse">
143:11 למען-שמך יהוה תחיני בצדקתך תוציא מצרה נפשי
<p class="verse">
143:12 ובחסדך תצמית איבי והאבדת כל-צררי נפשי כי אני עבדך
<p class="verse">
144:1 לדוד ברוך יהוה צורי המלמד ידי לקרב אצבעותי למלחמה
<p class="verse">
144:2 חסדי ומצודתי משגבי ומפלטי לי מגני ובו חסיתי הרודד עמי תחתי
<p class="verse">
144:3 יהוה מה-אדם ותדעהו בן-אנוש ותחשבהו
<p class="verse">
144:4 אדם להבל דמה ימיו כצל עובר
<p class="verse">
144:5 יהוה הט-שמיך ותרד גע בהרים ויעשנו
<p class="verse">
144:6 ברוק ברק ותפיצם שלח חציך ותהמם
<p class="verse">
144:7 שלח ידיך ממרום פצני והצילני ממים רבים מיד בני נכר
<p class="verse">
144:8 אשר פיהם דבר-שוא וימינם ימין שקר
<p class="verse">
144:9 אלהים שיר חדש אשירה לך בנבל עשור אזמרה-לך
<p class="verse">
144:10 הנותן תשועה למלכים הפוצה את-דוד עבדו מחרב רעה
<p class="verse">
144:11 פצני והצילני מיד בני-נכר אשר פיהם דבר-שוא וימינם ימין שקר
<p class="verse">
144:12 אשר בנינו כנטעים מגדלים בנעוריהם בנותינו כזוית מחטבות תבנית היכל
<p class="verse">
144:13 מזוינו מלאים מפיקים מזן אל-זן צאוננו מאליפות מרבבות בחוצותינו
<p class="verse">
144:14 אלופינו מסבלים אין-פרץ ואין יוצאת ואין צוחה ברחבתינו
<p class="verse">
144:15 אשרי העם שככה לו אשרי העם שיהוה אלהיו
<p class="verse">
145:1 תהלה לדוד ארוממך אלוהי המלך ואברכה שמך לעולם ועד
<p class="verse">
145:2 בכל-יום אברכך ואהללה שמך לעולם ועד
<p class="verse">
145:3 גדול יהוה ומהלל מאד ולגדלתו אין חקר
<p class="verse">
145:4 דור לדור ישבח מעשיך וגבורתיך יגידו
<p class="verse">
145:5 הדר כבוד הודך ודברי נפלאותיך אשיחה
<p class="verse">
145:6 ועזוז נוראתיך יאמרו וגדולתיך אספרנה
<p class="verse">
145:7 זכר רב-טובך יביעו וצדקתך ירננו
<p class="verse">
145:8 חנון ורחום יהוה ארך אפים וגדל-חסד
<p class="verse">
145:9 טוב-יהוה לכל ורחמיו על-כל-מעשיו
<p class="verse">
145:10 יודוך יהוה כל-מעשיך וחסידיך יברכוכה
<p class="verse">
145:11 כבוד מלכותך יאמרו וגבורתך ידברו
<p class="verse">
145:12 להודיע לבני האדם גבורתיו וכבוד הדר מלכותו
<p class="verse">
145:13 מלכותך מלכות כל-עלמים וממשלתך בכל-דור ודור
<p class="verse">
145:14 סומך יהוה לכל-הנפלים וזוקף לכל-הכפופים
<p class="verse">
145:15 עיני-כל אליך ישברו ואתה נותן-להם את-אכלם בעתו
<p class="verse">
145:16 פותח את-ידך ומשביע לכל-חי רצון
<p class="verse">
145:17 צדיק יהוה בכל-דרכיו וחסיד בכל-מעשיו
<p class="verse">
145:18 קרוב יהוה לכל-קראיו לכל אשר יקראהו באמת
<p class="verse">
145:19 רצון-יראיו יעשה ואת-שועתם ישמע ויושיעם
<p class="verse">
145:20 שומר יהוה את-כל-אהביו ואת כל-הרשעים ישמיד
<p class="verse">
145:21 תהלת יהוה ידבר-פי ויברך כל-בשר שם קדשו לעולם ועד
<p class="verse">
146:1 הללו-יה הללי נפשי את-יהוה
<p class="verse">
146:2 אהללה יהוה בחיי אזמרה לאלהי בעודי
<p class="verse">
146:3 אל-תבטחו בנדיבים בבן-אדם שאין לו תשועה
<p class="verse">
146:4 תצא רוחו ישב לאדמתו ביום ההוא אבדו עשתנתיו
<p class="verse">
146:5 אשרי שאל יעקב בעזרו שברו על-יהוה אלהיו
<p class="verse">
146:6 עשה שמים וארץ את-הים ואת-כל-אשר-בם השמר אמת לעולם
<p class="verse">
146:7 עשה משפט לעשוקים נתן לחם לרעבים יהוה מתיר אסורים
<p class="verse">
146:8 יהוה פקח עורים יהוה זקף כפופים יהוה אהב צדיקים
<p class="verse">
146:9 יהוה שמר את-גרים יתום ואלמנה יעודד ודרך רשעים יעות
<p class="verse">
146:10 ימלך יהוה לעולם אלהיך ציון לדר ודר הללו-יה
<p class="verse">
147:1 הללו יה כי-טוב זמרה אלהינו כי-נעים נאוה תהלה
<p class="verse">
147:2 בונה ירושלם יהוה נדחי ישראל יכנס
<p class="verse">
147:3 הרפא לשבורי לב ומחבש לעצבותם
<p class="verse">
147:4 מונה מספר לכוכבים לכלם שמות יקרא
<p class="verse">
147:5 גדול אדונינו ורב-כח לתבונתו אין מספר
<p class="verse">
147:6 מעודד ענוים יהוה משפיל רשעים עדי-ארץ
<p class="verse">
147:7 ענו ליהוה בתודה זמרו לאלהינו בכנור
<p class="verse">
147:8 המכסה שמים בעבים המכין לארץ מטר המצמיח הרים חציר
<p class="verse">
147:9 נותן לבהמה לחמה לבני ערב אשר יקראו
<p class="verse">
147:10 לא בגבורת הסוס יחפץ לא-בשוקי האיש ירצה
<p class="verse">
147:11 רוצה יהוה את-יראיו את-המיחלים לחסדו
<p class="verse">
147:12 שבחי ירושלם את-יהוה הללי אלהיך ציון
<p class="verse">
147:13 כי-חזק בריחי שעריך ברך בניך בקרבך
<p class="verse">
147:14 השם-גבולך שלום חלב חטים ישביעך
<p class="verse">
147:15 השלח אמרתו ארץ עד-מהרה ירוץ דברו
<p class="verse">
147:16 הנתן שלג כצמר כפור כאפר יפזר
<p class="verse">
147:17 משליך קרחו כפתים לפני קרתו מי יעמד
<p class="verse">
147:18 ישלח דברו וימסם ישב רוחו יזלו-מים
<p class="verse">
147:19 מגיד דברו ליעקב חקיו ומשפטיו לישראל
<p class="verse">
147:20 לא עשה כן לכל-גוי ומשפטים בל-ידעום הללו-יה
<p class="verse">
148:1 הללו יה הללו את-יהוה מן-השמים הללוהו במרומים
<p class="verse">
148:2 הללוהו כל-מלאכיו הללוהו כל-צבאו
<p class="verse">
148:3 הללוהו שמש וירח הללוהו כל-כוכבי אור
<p class="verse">
148:4 הללוהו שמי השמים והמים אשר מעל השמים
<p class="verse">
148:5 יהללו את-שם יהוה כי הוא צוה ונבראו
<p class="verse">
148:6 ויעמידם לעד לעולם חק-נתן ולא יעבור
<p class="verse">
148:7 הללו את-יהוה מן-הארץ תנינים וכל-תהמות
<p class="verse">
148:8 אש וברד שלג וקיטור רוח סערה עשה דברו
<p class="verse">
148:9 ההרים וכל-גבעות עץ פרי וכל-ארזים
<p class="verse">
148:10 החיה וכל-בהמה רמש וצפור כנף
<p class="verse">
148:11 מלכי-ארץ וכל-לאמים שרים וכל-שפטי ארץ
<p class="verse">
148:12 בחורים וגם-בתולות זקנים עם-נערים
<p class="verse">
148:13 יהללו את-שם יהוה כי-נשגב שמו לבדו הודו על-ארץ ושמים
<p class="verse">
148:14 וירם קרן לעמו תהלה לכל-חסידיו לבני ישראל עם-קרבו הללו-יה
<p class="verse">
149:1 הללו יה שירו ליהוה שיר חדש תהלתו בקהל חסידים
<p class="verse">
149:2 ישמח ישראל בעשיו בני-ציון יגילו במלכם
<p class="verse">
149:3 יהללו שמו במחול בתף וכנור יזמרו-לו
<p class="verse">
149:4 כי-רוצה יהוה בעמו יפאר ענוים בישועה
<p class="verse">
149:5 יעלזו חסידים בכבוד ירננו על-משכבותם
<p class="verse">
149:6 רוממות אל בגרונם וחרב פיפיות בידם
<p class="verse">
149:7 לעשות נקמה בגוים תוכחת בל-אמים
<p class="verse">
149:8 לאסר מלכיהם בזקים ונכבדיהם בכבלי ברזל
<p class="verse">
149:9 לעשות בהם משפט כתוב הדר הוא לכל-חסידיו הללו-יה
<p class="verse">
150:1 הללו יה הללו-אל בקדשו הללוהו ברקיע עזו
<p class="verse">
150:2 הללוהו בגבורתיו הללוהו כרב גדלו
<p class="verse">
150:3 הללוהו בתקע שופר הללוהו בנבל וכנור
<p class="verse">
150:4 הללוהו בתף ומחול הללוהו במנים ועוגב
<p class="verse">
150:5 הללוהו בצלצלי-שמע הללוהו בצלצלי תרועה
<p class="verse">
150:6 כל הנשמה תהלל יה הללו-יה
<p class="verse">

</body></html>
